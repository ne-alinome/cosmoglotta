Cosmoglotta A 057 (feb 1929)
============================

\

::: {#displaycontent}
[COSMOGLOTTA]{style="font-size:115%;font-family:'Times New Roman', serif;"}

[Annu VIII -- Februar 1929 -- Nr. 57
(2)]{style="font-size:115%;font-family:'Times New Roman', serif;"}

 

[Contene:]{style="font-size:115%;font-family:'Times New Roman', serif;"}

 

[Un precursor ínjustmen
obliviat]{style="font-size:115%;font-family:'Times New Roman', serif;"}

[International o
romanic]{style="font-size:115%;font-family:'Times New Roman', serif;"}

[Occidental e
mundlingue]{style="font-size:115%;font-family:'Times New Roman', serif;"}

[Cronica]{style="font-size:115%;font-family:'Times New Roman', serif;"}

[Subventiones al
Occidental-Union]{style="font-size:115%;font-family:'Times New Roman', serif;"}

[Litteratura]{style="font-size:115%;font-family:'Times New Roman', serif;"}

[Null
beson.]{style="font-size:115%;font-family:'Times New Roman', serif;"}

[Quo yo opine pri
radio.]{style="font-size:115%;font-family:'Times New Roman', serif;"}

[Ciel.]{style="font-size:115%;font-family:'Times New Roman', serif;"}

[Religion de un
scientist.]{style="font-size:115%;font-family:'Times New Roman', serif;"}

[Li prega de un
scientist.]{style="font-size:115%;font-family:'Times New Roman', serif;"}

[Li nave de nor
vive.]{style="font-size:115%;font-family:'Times New Roman', serif;"}

 

[Un precursor ínjustmen
obliviat]{style="font-size:115%;font-family:'Times New Roman', serif;"}

[Quande un nov e successosi invention o teorie atrae li attention del
munde, tande sovente on memora per hasard que desde long témpore ti
decovrition ja esset comensat, ma que pro stupid prejudicies, on ne
ocupat se pri it e totalmen obliviat su
autor.]{style="font-size:115%;font-family:'Times New Roman', serif;"}

 

[Talmen on save que till 1543 omnis credet que li sole gira circum li
terre. It es Copernic, qui quelc dies ante su morte, publicat un libre,
in quel il demonstrat to, quo chascun save hodie, it es li revolution
terral circum li
sole.]{style="font-size:115%;font-family:'Times New Roman', serif;"}

 

[Bentost on remarcat que, in realitá, ti ver teorie esset ja decovrit e
docet 19 secules ante Copernic de 2 Grecos, Heraclit de Pontos e
Aristarch de Samos. Ti du filosofos esset totalmen miscomprendet de lor
contemporanes e ti ultimes considerat lor idés mem quam paradoxes
dangeros. Durant 1900 annus li tot munde durat creder solidmen li
primitiv e fals idés astronomic de
Aristoteles.]{style="font-size:115%;font-family:'Times New Roman', serif;"}

 

[In li historie del mundlinguisme li sam facte evenit. Edgar de Wahl,
quam Copernic, anc havet un precursor quel nu merite esser extraet del
oblivia. Li just teorie, li cardinal directives del ver lingue
international esset ja decovrit ante 40 annus per li Austrian Julius
Lott, qui es mentionat in li famós «Histoire de la langue universelle»
de Couturat et Leau (aparit 1900 in Paris). Julius Lott ne esset
linguist ma ... station-chef del Nord-Bahn in Wien. Il esset li cardinal
Propagandist de Volapük in Austria e pos li cadentie de ti lingue il
creat in 1889 per un admirabil prevision un lingue tam natural, nominat
«Mundolingue», que li similitá con Occidental es remarcabil. Precipue li
grammatica esset ja presc li sam quam in Occ, to es: li plural per s o
es, masculin per o, feminin per a; -ess por quelc paroles feminin (duc,
duchess); -i ne obligativ por li adjectives; li du auxiliari verbes har
e esser; li afixes -ion, -issim, -ia, -bil e
altres.]{style="font-size:115%;font-family:'Times New Roman', serif;"}

 

[-26- ]{style="font-size:115%;font-family:'Times New Roman', serif;"}

 

[Lott ne esset tam fortunosi in li vocabularium e ne posset trovar un
derivation samtemporalmen natural e regulari. Il esset ancor obsedet in
li comensa per li idé del fonetic scrition quel ne posse dar un solution
del regulari derivation. Talmen il adoptet quam exemple: frikare --
frikzion, frequare -- frequenza, con duplic radicas sin alcun
grammatical
relation.]{style="font-size:115%;font-family:'Times New Roman', serif;"}

 

[Ma in ti témpore laborat in Reval un altri investigator, Edgar de Wahl,
e inter li du mundlinguistes bentost comensa un activ correspondentie.
Secun li consilias de E. de Wahl, Lott finalmen adoptet, pos 8 annus, li
etimologic scrition, quel sol permisse li clar derivation international
e anc pluri altri ameliorationes. Talmen in 1898 li lingue esset tre
proxim al hodial Occidental quam monstra li textu citat in «Historie de
la langue
universelle»:]{style="font-size:115%;font-family:'Times New Roman', serif;"}

 

[«Amabil amico, con grand satisfaction, mi ha leet tei letter de le
mundolingue. Le possibilitá de un universal lingue pro le civilisat
nations ne esse dubitabil, nam noi ha tot elements pro un tal lingue in
nostri lingues, sciences, etc. Noi trova in le cultur-lingues plus qua
7000 intelligibil expressions, quel con lostri derivations representa un
respectabil vocabular, sufficient pro le reciproc
comunication».]{style="font-size:115%;font-family:'Times New Roman', serif;"}

 

[Evidentmen si li aspect del lingue es ja ti de Occ, tamen li grand
decovrition de E. de Wahl, li regules de derivation per li thema
«perfectic», ne posset esser providet de Lott e pro to su lingue esset
criticat quam «ínregulari», un reprocha anihilativ in li epoca circa
1900!]{style="font-size:115%;font-family:'Times New Roman', serif;"}

 

[Nu, noi deve salutar religiosmen li genie de ti hom, qui audaciat, 30
annus ante li clocca, crear e propagar un lingue ne «fabricat», ma
«natural». Far un salta ínmediat de Volapük a Mundolingue monstra un
spiritu extraordinarimen
clar.]{style="font-size:115%;font-family:'Times New Roman', serif;"}

 

[Talmen on posse questionar se pro quo Lott e su lingue esset strax
obliviat del publica, contra que ínapt sistemas quam li «blu lingue» de
Bollak devenit famós in Europa. Esque li munde va sempre ignorar su ver
benefatores? Couturat self, in su critica del project de Lott, ne esset
tre entusiasmat por it, precipue pro li «ínregularitás» in li derivation
(p. ex. vider --- vision, funder --- fusion), ínregularitás, queles de
Wahl solmen 20 annus plu tard «regularisat» per su regules del
perfect.]{style="font-size:115%;font-family:'Times New Roman', serif;"}

 

[Por comprender Couturat, on deve memorar que in su témpore, to es in
1900, on credet que un lingue international
]{style="font-size:115%;font-family:'Times New Roman', serif;"}

 

[-27-]{style="font-size:115%;font-family:'Times New Roman', serif;"}

 

[ devet esser absolutmen «sin exceptiones», i.e. con poc regules, e que
li internationalitá ne esset necessi in derivat paroles. On ne savet que
un primitiv schematisme in grammatica fa plu desfacil li aplication del
lingue ma ne invers. Felicimen ti témpore ha
passat!]{style="font-size:115%;font-family:'Times New Roman', serif;"}

 

[Ples anc remarcar li rol ludet del cité Vienne in li historie del
mundlingue. In 2 vezes li lúmine venit de it. Unesimmen ante 40 annus
con Julius Lott, li precursor de sr de Wahl, e duesimmen quande
recentmen un gruppe de viennes ingenieros con clar vision decovrit in
Reval li perle del international lingues, e comensat li lucta por li
ultim
progress.]{style="font-size:115%;font-family:'Times New Roman', serif;"}

 

[Forsan ancian mundlinguistes va posser revelar nos detallies ínconosset
pri ti grand obliviate Julius Lott. On dit nos que in li Biblioteca del
Universitate Vienne existe un libre de Lott del annu 1900: «Lingue
International pro munde cultivat». Esque nor íngrat munde ha conservat
solmen ti document de su
servitor?]{style="font-size:115%;font-family:'Times New Roman', serif;"}

 

[Ric.
Berger.]{style="font-size:115%;font-family:'Times New Roman', serif;"}

 

[International o
romanic]{style="font-size:115%;font-family:'Times New Roman', serif;"}

[Li sequent articul es un nov elaboration de senior de Wahl pri li tema
«Esque Occidental es romanofil?», tractat in nor exhaustet numeró
39.]{style="font-size:115%;font-family:'Times New Roman', serif;"}

 

[Red.]{style="font-size:115%;font-family:'Times New Roman', serif;"}

 

[Sempre denove on audi li acusa que Occidental ne es international ma
solmen romanic. Si it vole esser vermen international it deve contener
mult plu germanic e slavic paroles. Existe anc tal persones queles
postula «pro ínpartialitá» anc paroles chines, japanes, hindustanic,
arabic, turanic etc. Ma un lingue es un cose vivent, e ne un mecanic
mixtion de divers paroles. Regretabilmen li publica, anc persones
parlant mult divers lingues, possede minimalissim conossenties pri li
intern qualitás e essentie del lingues e lor vive. Adplu on oblivia
totalmen li scope de un lingue international. It deve esser ante omnicos
international e ne agregate de divers paroles national. International es
to quo conosse omni ti persones (de divers nationes) queles usa por un
cert conception un cert parol, por exemple: teatre, revolution,
sanitari, conto-current, pogrom, start, box, adagio, process, advocat,
concession, national etc. Naturalmen ne omnicos es international in omni
circules. Probabilmen li parol «adagio» va esser ínconosset a persones
ne havent relation al musica, ma tande a ili anc li
]{style="font-size:115%;font-family:'Times New Roman', serif;"}

 

[-28-]{style="font-size:115%;font-family:'Times New Roman', serif;"}

 

[ idé self de «adagio» es ínconosset. Ma certmen on posse dir que
absolut omni person ocupant se anc un poc pri musica, save quo es
«adagio». Sammen omni medicos save quo es «difterite», omni fisico quo
es «energie e masse», omni marinero quo es un «mast», un «stropp», omni
soldat quo es «battallion, cannonero», chascun modista quo es
«madapolam, yard», chascun comerciant quo es «giro-conto, chec, agio,
agent, dividende, discont, al pari
etc».]{style="font-size:115%;font-family:'Times New Roman', serif;"}

 

[Per nor crescent industrialisme anc li profan hom aprende mult nov
paroles: automobil, aviator, pneumatic, radio, carosseríe, chofero,
propeller, aeroplane, hidroplane, telefon etc, paroles ante 50 annus
ancor ínconosset. Ti paroles es
international.]{style="font-size:115%;font-family:'Times New Roman', serif;"}

 

[Si noi vole haver un lingue international, it es clar que just ti ja
internationalmen conosset paroles presenta nos li materiale ex quel noi
deve constructer li lingue international e totmen ne ti o altri parol
chines, arab, russ, german, angles, hispan etc, pro un teoretic
ínpartialitá. Noi besona un L. I. (lingue international) ne por ne
ofender ti o altri nationalisme e chauvinisme, ma por max facilmen
posser intercomprender nos in nor sempre crescent international
relationes in scientie, politica, sport, comercie, trafic, posta,
telegraf e in general homanitari moventies: pacifisme, abstinentisme,
sexual reforme, eugenica, socialisme, comunisme, teosofie, bahaisme e
altri religiosi moventies, in un parol: in omni relationes ne restrictet
a solmen national o regional sfere de
activitá.]{style="font-size:115%;font-family:'Times New Roman', serif;"}

 

[Li nomenclatura de omni ti regiones del comun homan interesses e
negocies ja existe e it es li fundament del
L.I.]{style="font-size:115%;font-family:'Times New Roman', serif;"}

 

[Quo nu es nor problema de construction? It es far un extracte de omni
ti paroles, registrar, ordinar, explicar e conexer les. Qui va far ti
labor conscientiosmen, va bentost vider que li ecrasant majorité de ti
radicas, sufixes, prepositiones etc es de classic orígine, precipue
latin, proque li Imperia Roman e li Roman Catolic Eclesia havet un
excessiv influentie durant li historic crescentie de nor hodial Europan
civilisation e cultura. E proque nor Europan lingue general deve esser
un lingue basat sur nor comun historic fundament e contener omnicos de
nor comun civilisation e cultura(1), it es clar que omni ti fundamental
conceptiones e naturalmen anc lor nominationes,
]{style="font-size:115%;font-family:'Times New Roman', serif;"}

 

[-29-]{style="font-size:115%;font-family:'Times New Roman', serif;"}

 

[ it es paroles, sufixes etc, deve esser representat in li L. I. per li
sam
materiale.]{style="font-size:115%;font-family:'Times New Roman', serif;"}

 

[It vell esser li cúlmine de chauvinisme e dissipation de energie voler
eliminar ti materiale, e substituer it per arabic, chines o mem germanic
o slavic paroles. On monstra nos li lingue angles, u on have moon --
lunar, sun -- solar, woman -- female, dog -- canine etc. Ma to es li
metode max íneconomic possibil, e in null maniere desirabil just in un
L. I., quel deve contener omnicos international e quam possibil poc nov
materiale por
aprender.]{style="font-size:115%;font-family:'Times New Roman', serif;"}

 

[Advere nu, si on va talmen extraer omni radicas, sufixes etc ex li
international paroles, e gruppar les in un harmonic órdine, on ne va
haver ancor un lingue. It va ancor mancar mult singul paroles, li tot
grammatical structura, li sintaxe, li unitari harmonie general etc. E ci
nu comensa li postulationes: «Do omnicos, quo manca nu, deve esser
prendet ex li max important lingues non-romanic, do angles e german e in
cert gradu del lingues
slavic.»]{style="font-size:115%;font-family:'Times New Roman', serif;"}

 

[Ma anc to es fals. Un lingue quel vole viver e evoluer se, sempre
adaptar se al changeant vive, deve esser ne un rigid machine, o mixtet
emulsion, ma organic in su structura, haver su propri, general spiritu,
su stil, su individualitá e ne similar a un chimeric animal con cap de
hom, pattes de leon, cornes de capra, ales de avio e caude de bove! Tal
entes ne es
vivicapabil.]{style="font-size:115%;font-family:'Times New Roman', serif;"}

 

[Li stil del L. I. es ja preciset per su parolmaterialie, it es un
modern latin ne un romanic ma un latinesc lingue. Naturalmen, havente li
sam progenitor, li L. I. va haver mult similitá con li lingues romanic,
ma li spíritu pur romanic, tam in li fonetica, quam in li national etnic
psicologie ne va trovar se in it; it va esser mult plu Europan, plu
anglo-germano-slav per su spiritu, just pro li psicologic qualitás del
parlantes, ma ti qualitás e particularitás va mult plu expresser se in
li grammatica e precipue in li sintaxe, quel in Occ es absolutmen ne
romanic. Ma pri to plu
bass.]{style="font-size:115%;font-family:'Times New Roman', serif;"}

 

[Nos interessa nu li question de u prender li mancant paroles. Pro li
complicat orígine e structura del ja existent materiale on ne va posser
strictmen sequer un schematic principie, ma va dever sempre un poc
harmonisar omnicos sub un general comun spíritu e
fonetica.]{style="font-size:115%;font-family:'Times New Roman', serif;"}

 

[Chascun qui parla fluent quelc divers lingues, certmen ha fat li
observation, que usante p. ex. in li fluentie de frances
]{style="font-size:115%;font-family:'Times New Roman', serif;"}

 

[-30-]{style="font-size:115%;font-family:'Times New Roman', serif;"}

 

[ parlada li parol german «Vaterland» il va pronunciar it total altrimen
quam si ti parol vell esser pronunciat durant un parlada german. In
frances ti german parol va haver un pronunciation presc frances, anc si
li parlator possede plenmen li lingue german e mem si il vell esser un
patriot german. To veni de to, que chascun lingue possede su propri stil
e fonetica, e parlante, on adapta su organes a un position, caracteric
por li special lingue quel on parla. E on ne posse in li fluent parlada
subitmen, sin grand efortie, dar les un tot altri position, caracteric
por un altri
lingue.]{style="font-size:115%;font-family:'Times New Roman', serif;"}

 

[Just pro ti cause chascun lingue adapta omni foren e extran paroles a
su propri fonetica, sovente tam radicalmen que on ne vell posser
reconosser lor orígine, si it ne vell esser atestat per historic
documentes.]{style="font-size:115%;font-family:'Times New Roman', serif;"}

 

[Talmen D Bollwerk deveni F boulevard, D Herold --- I araldo, L
arcuballista --- D Armbrust, Tch stehlík --- D Stieglitz, R chishik ---
D Zeisig, D Kohlgebäck --- R kulebäka, Gr archiatros --- D Arzt, D
Gesellschaft --- Est selts, R krest --- Est rist, Gr episkopos --- F
evêque, D Staffel --- F étape
etc.]{style="font-size:115%;font-family:'Times New Roman', serif;"}

 

[De to es evident, que existe in chascun lingue mult talmen pregnant
paroles, secun lor fonetica, que on per null maniere posse introducter
les anc quam paroles extran in un altri lingue. P. ex. un parol quam D
Schraube es in ti form ínacceptibil in quelcunc altri idioma. Pro to li
Esperantic «šraubo» sempre ha chocat anc omni germanes e productet plu
un efecte contrari quam li intentionat per Zamenhof. Ma ti germanic
parol adapta se bon al general caractere del L. I. in su scandinavic
form
scruv.]{style="font-size:115%;font-family:'Times New Roman', serif;"}

 

[Sammen anc mult altri paroles angles-germanic es incorporat in Occ, mem
mult tales quel in Esp o Ido es de romanic orígine. Ci yo va citar
solmen quelc poc: storc, mann, self, yelb, svimmar, helm, svin, moss,
segle, ost, west, nord, strax, sparro, fox, spat, spruzzar, scum, stal,
stall, stamp, strec, stripp, stropp, strump, stupp, watch, winch, vrec,
yufte, rasp, scote, pretti, litti, plug, spad, mis-, milz, mast, stir,
bote, steve, tacle, strand, top, stag, jib, reff, box, turf, muff, vind,
slit, split, spul, staple, strap
etc.]{style="font-size:115%;font-family:'Times New Roman', serif;"}

 

[Un historic exploration del international parol-materialie monstra nos
que li paroles
de]{style="font-size:115%;font-family:'Times New Roman', serif;"}

 

[scientie e filosofie es grec (teorema, trigonometrie, teosofie,
pleuritis, biologie,
astronomie)]{style="font-size:115%;font-family:'Times New Roman', serif;"}

 

[vive organic, psichic e social, politic, juridic es latin (pedale,
]{style="font-size:115%;font-family:'Times New Roman', serif;"}

 

[-31-]{style="font-size:115%;font-family:'Times New Roman', serif;"}

 

[ manuscrit, cap, cordial, influentie, civil, social, comission,
comunisme, republica, construction, conductor, privat, stabil,
concurrentie, mentalitá,
sentiment)]{style="font-size:115%;font-family:'Times New Roman', serif;"}

 

[musica e banktrafic --- italian (presto, andante, staccato, maestro,
virtuos, violoncello; tratte, bilancie, giro-conto, agio,
bankrott)]{style="font-size:115%;font-family:'Times New Roman', serif;"}

 

[usanties del elegant societé, organisation del modern armé --- frances
(politesse, hotel, menú, manchette, jabot, maitresse, couplet,
courtoisie, dinear, frac, robe; general, colonel, corporal,
sargeant)]{style="font-size:115%;font-family:'Times New Roman', serif;"}

 

[navigation --- scandinavic, holandes e angles (log, fregatte, luv,
bote, mast, tacle, steve, stir, stropp, kil, reff; top, clamp, brigg,
clippes, winch, watch,
foc)]{style="font-size:115%;font-family:'Times New Roman', serif;"}

 

[sport --- angles (champion, start, ténnis, hockey, jockey, turf, set,
game)]{style="font-size:115%;font-family:'Times New Roman', serif;"}

 

[ínfrenat despotie --- russ (tsar, ukas, knut, bolchevic,
pogrom)]{style="font-size:115%;font-family:'Times New Roman', serif;"}

 

[inquisition e ostentativ cavalieresc orgollie --- hispan (autodafé,
hidalgo, Don Quijote, toreador, matador,
mantille)]{style="font-size:115%;font-family:'Times New Roman', serif;"}

 

[tecnica e industrie: germanic (scruv, muff, vind, spul, falun,
flint-glass, warf,
staple).]{style="font-size:115%;font-family:'Times New Roman', serif;"}

 

[Anc exotic popules ha contribuet al stock del international paroles,
sive per flores de lor special cultura, sive per nómines de coses,
plantes e animales de lor
land.]{style="font-size:115%;font-family:'Times New Roman', serif;"}

 

[hebreos (sabat, cherub, delta, camel, ámen, elefant, jubilar, mammon,
seraf, manna, hosanna, golem,
kósher)]{style="font-size:115%;font-family:'Times New Roman', serif;"}

 

[arabes (alcohol, magazin, balsam, arsenale, admirale, tara, café,
safran, koran, kadi, minaret, alcove, alcali, alchimie, algebra,
alhidade, zenite, nadir, harem, razzia, gazelle, sofa, giraffe,
marabu)]{style="font-size:115%;font-family:'Times New Roman', serif;"}

 

[turcos (sultan, fez, pasha, yatagan, bashibuzuk,
bashlyk)]{style="font-size:115%;font-family:'Times New Roman', serif;"}

 

[persian (bakshish, bazar, págode, divan, turban, serai, shah,
vezir)]{style="font-size:115%;font-family:'Times New Roman', serif;"}

 

[hindus (nirvana, karma, calicó, rum, punch, raja, bayadera,
batic)]{style="font-size:115%;font-family:'Times New Roman', serif;"}

 

[malayes (orang-utan, maki,
tabú)]{style="font-size:115%;font-family:'Times New Roman', serif;"}

 

[japaneses (geisha, samurai, harakiri, kimono, bushido, micado,
riksha)]{style="font-size:115%;font-family:'Times New Roman', serif;"}

 

[chineses (té, mandarine, kotau, silk, bonze, caolin,
dshonke)]{style="font-size:115%;font-family:'Times New Roman', serif;"}

 

[mongoles
(dalai-lama)]{style="font-size:115%;font-family:'Times New Roman', serif;"}

 

[american indianes (wigwam, mocassine, cocain, tabac,
]{style="font-size:115%;font-family:'Times New Roman', serif;"}

 

[-32-]{style="font-size:115%;font-family:'Times New Roman', serif;"}

 

[ cigar, chocolate, cacáo, cannibale, colibrí, orcan, hamac,
creol)]{style="font-size:115%;font-family:'Times New Roman', serif;"}

 

[american negros
(jazz)]{style="font-size:115%;font-family:'Times New Roman', serif;"}

 

[african negros (tse-tse, quagga,
zebra)]{style="font-size:115%;font-family:'Times New Roman', serif;"}

 

[australianes (cangurú, bumerang, moa,
barramuda)]{style="font-size:115%;font-family:'Times New Roman', serif;"}

 

[Anc singul persones ha contribuet a international paroles, p. ex. li
parol gas (un formation parallel a caos) es inventet del hollandes
fisico van Helmont. Altri international paroles, p. ex. guillotine,
macadamisar, mansarde es derivat del nomines del inventores Guillotin,
Mac Adam,
Mansard.]{style="font-size:115%;font-family:'Times New Roman', serif;"}

 

[Quant chascun ha adjuntet al comun homan cultura de propri, special,
nov, significativ, tant il recive. To es li ver natural justicie, ne ti
quel postula que chascun popul mey reciver un quantité egal, raubat de
altri possedentes, e mem forsan secun li númere de parlantes. Nam tande
nor lingue in essentie vell esser
chines!]{style="font-size:115%;font-family:'Times New Roman', serif;"}

 

[Noi ne vide un cause por eliminar e destructer li comun tresor de
international fonemas pro fantastic
egalitá.]{style="font-size:115%;font-family:'Times New Roman', serif;"}

 

[«Ma, on di nos, li nov paroles queles ne es in ti colection, deve esser
sin condition germanic o angles, do quam proposit prof. Jespersen sal,
bli, vud etc, por dar al lingue un plu anglo-germanic
aspecte».]{style="font-size:115%;font-family:'Times New Roman', serif;"}

 

[Forsan it es ínsignificativ, ca on va dir sal(2), bli, vud por va, es,
vell. Ma tande va posser venir un slave e postular bude, by etc, e con
li sam jure un arab, chines, hindu etc vell proposir lor paroles. Qui va
decider ti lucta? e secun qual principies? Do pro neutralitá on va
posser decretar por ti paroles bi, ba, bo o ka, ko ku o ancor altris! In
fund it sembla esser absolut egal, si it acte se pri un simplic
convention, e on vell posser lassar decider it per loteríe o hasarde. Ma
ti rasonament es fals. Si noi posse pruntar max divers substantives,
verbes, mem sufixes de different lingues e mem incorporar in li lingue
tal artificial paroles quam R tcheka D Schupo, de to ancor ne seque, que
on posse far li sam cose pri grammatical formes, pronomines etc. Li
linguistica doce nos, que to ne evente presc nequande(3). On posse mirar
que prof. Jespersen audacia ignorar ti lege general e prende in su
essentialmen latinid lingue germanic auxiliares in li conjugation,
finnic finale in li declination, e arbitrari schematic inventet
pronomines possessiv. Mem Zamenhof esset plu caut in ti
direction.]{style="font-size:115%;font-family:'Times New Roman', serif;"}

 

[Do sequente li leges del natura, explorat in li scientie, noi persevera
che nor formes va, fe, vell etc e repulse sal, bli, vud, did etc quam
contraditori al resultates del scientic exploration e pro to dangerosi,
e ne fidibil. Un poc minu nationalisme, un poc plu pietá a nor comun
historic
cultura.]{style="font-size:115%;font-family:'Times New Roman', serif;"}

 

[Ma li íncontent nationalistes ne vide que li paroles sol ancor totmen
ne constitue un lingue. Romanic ne es latin, li psicologie es totalmen
altri. Sammen li creolic(4) lingues parlat de indigenes p. ex,
indo-portugues ne es romanic. Li paroles es portugues ma li spiritu del
lingue totalmen
altri.]{style="font-size:115%;font-family:'Times New Roman', serif;"}

 

[In nor casu on posse dir que just li analitic modern conjugation, presc
chinesi, li consecution del paroles in Occidental e anc in li altri
lingues international es ne latin, ni romanic ma modern europan, e plu
anglo-slavic; por exemple ja li position del pronómines e li usa del
relative «quel». Specific romanic qualitás quam li diftongisation sub
accentu (L corpus -- S cuerpo, L febris -- F fiévre, F pied -- pedal
etc), li atrofie del síllabes queles seque li accentu, li mutation del
vocales etc ne existe in Occidental. Do partes pur romanic es ne plu
sovent quam pur angles, pur german, scandinav etc. Occidental es quasi
modernisat latinesc. E pro que latin es por nos Europanes por li unes li
matre, por li altris commatre, it deve star neutral exter national
chauvinisme. «Lasciate ogni nazionalismo, voi ch'entrate» in li sant
dominia del interhoman
comprension.]{style="font-size:115%;font-family:'Times New Roman', serif;"}

 

[E. de
Wahl.]{style="font-size:115%;font-family:'Times New Roman', serif;"}

 

[Occidental e
mundlingue]{style="font-size:115%;font-family:'Times New Roman', serif;"}

[In li «Excerpts from Annual Report of Executive Secretary for the year
1927 and from other Reports and Remarks at Annual Meeting 1928» del
«International Auxiliary Language Association in the United States
(IALA)» Professor K. Asakawa, Department of History, Yale University
(USA), vice-presidente del «Committee on Cooperative Service and
Research» de IALA publica un raport interessant por nos Occidentalistes.
In sequent noi reproducte ti articul integri in traduction Occidental.
Nor letores save ex numeró 44, que Prof. Asakawa, reputat linguist, es
ne solmen un decidet defensor de un occidental mundlingue in general, ma
il es anc un adherent apart del solution de ti idé per nor sistema
«Occidental», de quel il sublinea li superioritá in comparation a
projectes quam
Esperanto.]{style="font-size:115%;font-family:'Times New Roman', serif;"}

 

[Li sequent enunciationes merita tant plu attention pro que Prof.
Asakawa es ne occidentale, ma
japanese.]{style="font-size:115%;font-family:'Times New Roman', serif;"}

 

[Red.]{style="font-size:115%;font-family:'Times New Roman', serif;"}

 

[Yo audacia, totalmen ye mi propri responsabilitá, directer li sequent
question a omni tis qui es ocupat in li creativ labore pri un
international lingue. Yo questiona esque ili ne vell dever renunciar por
li present témpore omni idé trovar un medie intercomunicativ quel es
intentet esser usat de omni nationes del munde; esque ili ne vell far
plu bon, quam ínmediat programma concentrar lor investigationes solmen
sur occidental lingues, e laborar simplic e francmen por un occidental
constructet lingue; e esque ili ne vell dever monstrar scrupulos respect
al non-occidental culturas, e cuidosmen gardar se de representar li
resultate de lor propri labore quam alquicos altri quam it vermen va
esser, to es, un purmen regional lingue del
Occidente?]{style="font-size:115%;font-family:'Times New Roman', serif;"}

 

[Li rasones por mi question es evident. Li primari qualificationes de un
bon international lingue es, quam noi save, que it deve esser vermen
composit e vermen auxiliari: composit, pro que it deve incorporar
elementes del comun historic cultura linguistic de ti gruppe de nationes
por quel it es intentet servir, talmen que omnihom in ti gruppe vell
trovar in li lingue quelc-cos familiari e congenial a il; e auxiliari,
pro que it deve esser por il un plesur e un stimulant apprender e usar
it, e per conossentie de it posser transir al studie de alcun national
lingue ex ti gruppe. Per altri paroles, un ideal lingue international
talmen vell dever posseder un valore ne solmen intercomunicativ ma anc
educativ e
cultural.]{style="font-size:115%;font-family:'Times New Roman', serif;"}

 

[-35- ]{style="font-size:115%;font-family:'Times New Roman', serif;"}

 

[Necos es plu evident quam to que, in li present stadie de nor saventie,
noi ne es in li position trovar un sintese quel vell satisfar ti
elementari postulationes con egal equitá vers omni li varie heredages
linguistic del vast munde. Necun sistema de sintese, sive existent sive
nascent, quel es preponderantmen europan in su vocabularium o
grammatica, ne posse esser nominat con jure un lingue universal.
Proclamar it quam un tal vell esser un violation del sensibilitás del
grand non-europan culturas, e in fact vell certmen provocar li nascentie
de concurrent systemas. Si un lingue auxiliari ne es intentet esser nul
altricos quam un nov medie de arbitrari domination del West súper li
grand majorité del rasse homan, ma quel es destinat por comun servicie,
esque tande noi ne vell dever aprender ligar justicie a nor idealisme?
Esque it ne vell esser correct por li proponentes del existent sistemas
far pretensiones intern de lor real límites? Ne solmen equitá ma anc
practical sagesse postula reflection. Si ti persones quel labora por
creation de un nov form de lingue, vell liberar se de un confus scop e
de un ínpossibil interprense, un tal liberation ínmediatmen vell
clarificar lor tot vision e simplificar e definir chascun parte de lor
nobli
labor.]{style="font-size:115%;font-family:'Times New Roman', serif;"}

 

[It apen es necessi addir que, quande un bon constructet lingue por li
Occident es trovat, su intrinsic valore naturalmen vell recomandar it
anc a non-europan popules. Ili tre probabilmen vell usar voluntarmen un
tal lingue in lor comunication con li Occidente. Ma yo time que li
affere vell reciver un totalmen altri aspect si on vell dir les que un
occidental composit lingue es sufficent bon por ili; tande su utilitá
vell esser indangerat mem in lor relationes con li West, por dir necos
pri li usada anc inter ili self. Yo vell proposir que on mey far plu bon
incoragear li non-europanes a formar, si ili vole, propri constructet
lingues regional. It es mi crede e espera que quande tal lingues
regional va esser experimentat e demonstrat, solmen tande, usante les
quam base, on vell posser provar arrivar a un vermen mundal lingue
auxiliari. Mi simplic apologie es, que noi mey progresser vers ti grand
scop con secur e honest
passus.]{style="font-size:115%;font-family:'Times New Roman', serif;"}

 

[Trad. A.
D.]{style="font-size:115%;font-family:'Times New Roman', serif;"}

 

[It existe vicies queles es fixat a nos solmen per altri tales. Pos
tranchar li trunc ili forcade quam
branches.]{style="font-size:115%;font-family:'Times New Roman', serif;"}

 

[Pascal.]{style="font-size:115%;font-family:'Times New Roman', serif;"}

 

[Grand pensas veni ex li
cordie.]{style="font-size:115%;font-family:'Times New Roman', serif;"}

 

[Vovenargues.]{style="font-size:115%;font-family:'Times New Roman', serif;"}

 

[-36-]{style="font-size:115%;font-family:'Times New Roman', serif;"}

 

[Cronica]{style="font-size:115%;font-family:'Times New Roman', serif;"}

[SVISSIA, Bulletin mensual del Sviss Association por Occidental (S. A.
P. O.), nr 7 contene un interessant revelation sub titul «Historie
secret de Ido»; li redactor prof. Ric. Berger demonstra per documentes
que li autor de Ido es ne sr de Beaufront ma Dr. Couturat self, i.e. li
iniciator e secretario del famosi Delegation por adoption de un Lingue
International Auxiliari. --- Li comité de S. A. P. O. comunica que li
conferentie international de Occidental va haver loc in Bern probabilmen
li 2 til 5 august. Li sam caderne ancor contene un habil diagramma del
diffusion del divers systemas de L. I., articules pri li prehistorie de
Novial, humoristic ilustrationes, anecdotes
etc.]{style="font-size:115%;font-family:'Times New Roman', serif;"}

 

[E. P.]{style="font-size:115%;font-family:'Times New Roman', serif;"}

 

[Noi have li plesur anunciar li adhesion de sr Prof. Dr. Jules MEYSMANS,
Bruxelles, Belgia, al Comité Explorativ de Lingue International
Auxiliari (C. E. L. I. A.) del Occidental-Union. Dr. Meysmans es un tre
ancian interlinguist; il ocupa se con li lingue international desde plu
quam 30 annus. In annu 1911 ... 1912 il publicat li revúe «Lingua
Internationale», consacrat al líber discussion del problema
interlinguistic. In li sam revúe (regretabilmen nu totalmen exhaustet)
sr de Wahl ha publicat in su proto-Occidental, nominat Auli (auxiliari
lingue international), articules fundamental del naturalistic direction
del lingue artificial. In 1912 ... 1913 Dr Meysmans esset president del
«Comitatu linguistico pro Latino Internationale» e il participat al
discussiones del «Academia pro Interlingua» durant mult annus. Il esset
un del colaboratores del «Vocabulario Commune» de prof. Peano. Sui
adhesion a nor C. E. L. I. A. es por nos un precios
acquisition.]{style="font-size:115%;font-family:'Times New Roman', serif;"}

 

[-i-]{style="font-size:115%;font-family:'Times New Roman', serif;"}

 

[Li 6 decembre li Societé KOSMOGLOTT in Tallinn (Reval) havet un vésper
memorativ del 10esim annuversarie del die de morte de su fundator Ing.
W. K. Rosenberger, autor de Idiom Neutral. Esset present Seniora Helene
Terras, filia de sr Rosenberger, li membres del comité, membres de
Kosmoglott e gastes. Sr E. de Wahl apertet li assemblé per un discurs in
Occidental, in quel il memorat li merites del grand pionero e laborator
in li camp del L.I. Poy sr de. Wahl adressat se a sra Terras e mersiat
la pro su venida e li interesse monstrat al activitá del societé. Sra
Terras respondet in german. Ella mersiat pro li memorie de su amat patre
e dit que
]{style="font-size:115%;font-family:'Times New Roman', serif;"}

 

[-37- ]{style="font-size:115%;font-family:'Times New Roman', serif;"}

 

[ella sempre havet grand interesse al ovre de su patre, que ella esset
anc membre de Kosmoglott in Petrograd, e que ella nu vole prender parte
in li labor por li L. I. Proque un movement «neutralist» ne existe, sra
T. va junter se al movement de Occidental, quel sistema es li max proxim
a ti del Neutral, e pro li long colaboration del autor de Occidental con
su patre. Poy esset leet li advenit lettres: del Central Officie del
Occidental-Union (Mauer b. Wien), del membre honorari de Kosmoglott
Jacob Linzbach (Paris), de Prof. Peano (Torino), de Ing. Schmurlo
(Riga), de sr Yushmanov (Leningrad) e de altri antiqui e actual membres
de Kosmoglott. Omni presentes, li majorité de queles ne hat ocupat se ye
Occidental, constatat que ili hat bon comprendet li tot discurs in
Occidental.]{style="font-size:115%;font-family:'Times New Roman', serif;"}

 

[E. W.]{style="font-size:115%;font-family:'Times New Roman', serif;"}

 

[Secun «Svissia», sr Kreuz, general secretario del international central
comité del Esperanto-movement in Genéve, respondet in SEELÄNDER
VOLKSSTIMME al du articules scrit por Occidental de Dr. Aschwanden. Sr
K. presentat li conosset argumentes: Esperanto ja es tro difuset por
tolerar un nov concurrente; it es li sol lingue del practica, etc. In
1887 Volapük esset anc li «sol lingue del practica», it havet presc un
million adherentes e Esperanto ni un sol (exceptet su autor). Per que
Dr. Zamenhof persistet propagar un altri lingue apu ti del «practica»,
il fat bon e noi hodie anc. Li excellent replica de Dr. Aschwanden va
esser editet anc in un brochura de Propaganda de S. A. P.
O.]{style="font-size:115%;font-family:'Times New Roman', serif;"}

 

[-i-]{style="font-size:115%;font-family:'Times New Roman', serif;"}

 

[DER GLOBEFLYER (Essen), nr 4, publica textus comparativ in Occidental,
Esperanto e Ido e aperte un enquette inter su abonnates pri li max facil
lingue
international.]{style="font-size:115%;font-family:'Times New Roman', serif;"}

 

[THE EQUITIST (Phoenix, Arizona), nr 529, sin dar nov argumentes,
responde a nor critica del arbitrari introduction de asexual pronómines.
(Cp. Cosmoglotta nr 53, pg.
145).]{style="font-size:115%;font-family:'Times New Roman', serif;"}

 

[E. P.]{style="font-size:115%;font-family:'Times New Roman', serif;"}

 

[HEROLDO DE ESPERANTO nr 46, recense li vocabularium Deutsch-Occidental
de J. Gär. Ti revúe nu apari in Köln con 10 grand págines regularmen
chascun semane, sempre actual e interessant contenete e
illustrationes.]{style="font-size:115%;font-family:'Times New Roman', serif;"}

 

[Dr. Edmond Privat essent promovet a president honorari del I. C. K.
(«Internacia Centra Komitato») del Esperanto movement; li nov actual
president de ti comité central, sr John Merchant, torna se in un APELLE
a omni esperantistes e
]{style="font-size:115%;font-family:'Times New Roman', serif;"}

 

[-38-]{style="font-size:115%;font-family:'Times New Roman', serif;"}

 

[ specialmen a redactores de Esperanto-gazetes (Heroldo de Esperanto nr
43), in quel il exhorta les «ne ocupar se pri critical plendes e micri
lateral afferes e evitar disputes e polemicas pri bagatelles. Il self
quam comerciante e ne linguist nequande misusa li témpore pri questiones
queles ne aporta profite al afere. Il propaga li lingue e lassa li
discussiones pri linguistic punctus in li manus del «Lingva Komitato».
Si li comité o un altri institution del Esperanto-moventie ne acte secun
desire, on sempre have li possibilitá electer altri persones. Al membres
il emfasa que li fortitá del moventie ne es che li I. C. K. ma che ili,
li gruppe-membres, pro que de ta on jetta li seme del propaganda. In
fine il expresse su crede que in forsan 10 annus Esperanto va esser
generalmen acceptet quam un --- si ne li sol --- del official lingues in
omni international congresses.» --- Ti ultim espera probabilmen ne va
esser realisat, ma li penas del esperantistes va accelerar li
actualisation del question de un L. I. In omni casus li expresset de sr
Merchant consilies es tre prudent e anc usabil che
nos.]{style="font-size:115%;font-family:'Times New Roman', serif;"}

 

[Ax. W.]{style="font-size:115%;font-family:'Times New Roman', serif;"}

 

[In INTERNATIONAL LANGUAGE (London), nov. pág. 225, Eleno Vinfero
critica li libre de prof. Jespersen. Secun li opinion del critico Novial
es in su natura un corection de Interlingua e Occidental. Il trova que
J. ne suficent aprecia Esperanto, sin quel secun su opinion omni altri
L. I. ne vell exister. Eleno Vinfero sembla mal conosser li historie!
Volapük, lingua de Pirro, Mundelingue de Lott, Idiom Neutral e mult
altres ha aparit índependent de Esperanto. Il qualifica Occidental quam
caotic. Nu, si redact-er, redact-ion, redact-iv, redact-or, redact-ori,
redact-ion-al es caotic, quo es tande li parallel Esperanto-paroles:
redakti, redakcio, redaktoro, apu redaktistaro, redaktejo, redaktisto?
Ca to ne es ver cáos? Poy Eleno Vinfero critica li debil flanc, criticat
ja de altri láteres, e poy apologisa li Esperanto-finales -j, li
acusative e li acord del adjectives, ma ne posse citar nov convictiv
motives. «It es ínpossibil far un final judicament mem pri un simplic L.
I. sin usar it per un long periode». To es tre ver, ma E. V. adjunte «Yo
senti, que Novial es nascet sin vive». Un poc naiv es pos su apologie de
Esperanto li frase conclusiv: «On mira, pro quo deve exister tant provas
por remplazzar un lingue ja existent, quel responde a omni
postulationes, e es facil precis e
eficient».]{style="font-size:115%;font-family:'Times New Roman', serif;"}

 

[-39- ]{style="font-size:115%;font-family:'Times New Roman', serif;"}

 

[Li mal pronunciation de foren lingues per angleses es omni-conosset. W.
E. Collinson, Professor del Universitate Liverpool, consacra a ti
question 3 págines in INTERNATIONAL LANGUAGE, nov. pag. 229 in un
articul intitulat «Generalaj fonetikaj Postuloj de Internacia Lingvo».
(Version in Esperanto per Eleno Vinfero). Proque ci es question de
PRONUNCIATION, quel in omni international lingues generalmen es simil o
mem identic (adminim pri li vocales) so it posse esser tre util ne
solmen al Esperantistes ma anc a angles Occidentalistes, idistes etc. Li
detalliat clar exposition monstra li excellent pedagog e
scientist.]{style="font-size:115%;font-family:'Times New Roman', serif;"}

 

[J. P.]{style="font-size:115%;font-family:'Times New Roman', serif;"}

 

[Subventiones al
Occidental-Union]{style="font-size:115%;font-family:'Times New Roman', serif;"}

[Director Gerald A. Moore (London): 25
pounds.]{style="font-size:115%;font-family:'Times New Roman', serif;"}

[Dr.-Ing. A. Wormser (Offenbach a. M.): 150
RM.]{style="font-size:115%;font-family:'Times New Roman', serif;"}

[Li Central
Officie.]{style="font-size:115%;font-family:'Times New Roman', serif;"}

 

[Litteratura]{style="font-size:115%;font-family:'Times New Roman', serif;"}

 

[Null
beson.]{style="font-size:115%;font-family:'Times New Roman', serif;"}

 

[In li triesim decennie del secul passat on tractat in Austria li
question pri li concession a constructer un relvia de Wien til Brno
(Brunn). Quelc «competentes» con subrision mocant refusat li propose:
«It existe un coche quel vehicula inter li du cités. In ti coche mem tre
sovente es plazzes vacant. E sub tal conditiones vu vole constructer un
relvia de Wien til Brno? Por to vermen ne existe null beson!» Finalmen
on tamen constructet li relvia; e nu, con li introduction del relvia anc
aparit li beson, e li nov vehicul havet un plen
success.]{style="font-size:115%;font-family:'Times New Roman', serif;"}

 

[Lu sam va valer anc pri li Lingue International. Omni hom quel hodie
condamna li pensa de un unitari e facil lingue international mey pensar
al verdicte quel il hodie da pri ti homes queles ha volet eternisar li
coche.]{style="font-size:115%;font-family:'Times New Roman', serif;"}

 

[Un nov medie self crea su beson si it da nov avantages. Qui al comensa
de nor secul ha pensat a li grand possibilitás efectuat per
radiofonie!]{style="font-size:115%;font-family:'Times New Roman', serif;"}

 

[Si li autores del nov medies de intercomunication vell far labor solmen
quande lor contemporanes afirma li necessitá, tande null progress vell
evenir.]{style="font-size:115%;font-family:'Times New Roman', serif;"}

 

[E. P.]{style="font-size:115%;font-family:'Times New Roman', serif;"}

 

[-40-]{style="font-size:115%;font-family:'Times New Roman', serif;"}

 

[Quo yo opine pri
radio.]{style="font-size:115%;font-family:'Times New Roman', serif;"}

[Yo fat installar in mi studie-chambre un radio-receptor, quel comunica
con li tot spacie europan per un antenne acrocat al sómmite de un mast u
yo vell posser hissar li flagga simbolic del Uniat States de Europa, de
queles mi receptor da me li aspect extraordinari in li nocte quiet de
Brie.]{style="font-size:115%;font-family:'Times New Roman', serif;"}

 

[Li receptor, ex mahagon harmonisa se con li vitrines, li bibliotecas e
li etageres, u li libres vive in ombre. It ne es sin emotion que yo ha
prendet li escutores in ti quiet decor. Un amico installat un antenne
provisori, durant li die. In li nocte noi laborat ancor. Solmen pos li
diné noi prendet li escutores conectet in serie. Un miraculos pace,
ofertat de un autune plu agreabil quam li estive, circumdat mi litt dom,
ne sin alcun solemnitá. On audit li cri melancolic del ules e li bruidas
de un litt fauna avigilat in li proxim bosca. Noi esset tre lontan de
alcun homan activitá. Null motor roncat in li circumité. E li presentie
del hom sur li terre esset solmen un íncert reminiscentie. It es alor
que yo provat seducter, capter li confidentie de un litt unde malicios e
pudic. It me semblat audir, in li max lontan límites del nocte europan,
un voca in li nocte, quel nequi posset ja identificar. Yo esset li nov
chassero qui ne posse moderar su emotion quande li pointer stoppa, li
córpore alongat, e li ocules al savagine. Tre dulcimen, con mill
precautiones por ne far timer li voce quel yo sentit ja captet, yo
successat atraer in mi hem li unde quel bentost penetrat in mi aparate
con li rapiditá de un tren intrant in station. Un orchestre hispan
plenat per sonoritás potent mi studie-chambre. Li tot nocte europan
bruidat quam un ferie: li orchestres mixtet se con li voce del oratores;
un station lontan provat, per mani vocas, atraer li attention de Europa
a su programma. It esset un extraordinari confusion de voces. Yo stat
sur li undes morit del famós Babel e li miracules radiat in me quam un
luce. Finalmen on acustoma se pri omnicos. Ma it es vésperes de ínquieta
u li aggression siffla in li vent quel passa súper li árbores. Un
ínsondabil misterie da al anunciatores russ, german, angles, italian o
tchecoslovac un exceptional qualitá. Quel apoteoso es reservat a nos per
ti magie. It es desfacil ne fumar un pip meditante, quande li escutores
es reacrocat. Nam li relation noctal, con popules queles veni omni
vésper mixter se al atmosfere familial de un logí, quel on vell creder
ínpermeabil, ne es sin educar li sensibilitá
]{style="font-size:115%;font-family:'Times New Roman', serif;"}

 

[-41- ]{style="font-size:115%;font-family:'Times New Roman', serif;"}

 

[e li imagination del homes de nor témpore. It ne es un doane ye li
intrada de un radioreceptor, e li pensada posse, strict parlante, intrar
sin payar li taxe. Li censura del stationes de emission es solmen un
convention social, vermen sat fragil, ti del bon gust e del
oportunitá.]{style="font-size:115%;font-family:'Times New Roman', serif;"}

 

[Pierre Mac
Orlan]{style="font-size:115%;font-family:'Times New Roman', serif;"}

[Hebdo-T. S, F. Paris I. 10.
27.]{style="font-size:115%;font-family:'Times New Roman', serif;"}

 

[Trad. L. M. de
Guesnet.]{style="font-size:115%;font-family:'Times New Roman', serif;"}

 

[Pierre Mac Orlan es un ex li max curios litteratores frances de
ho-témpore. Specialist pri romanes de aventura, ma por le, li aventura
es partú. Ovres: Le Chant de l'Equipage, A bord de l'Etoile matutine. La
Cavaliére Elsa, La Venus Internationale, Marguerite de la Nuit, Malice,
Port d'Eaux mortes, Les feux de Batavia. Le quai des
brumes.]{style="font-size:115%;font-family:'Times New Roman', serif;"}

 

[Ciel.]{style="font-size:115%;font-family:'Times New Roman', serif;"}

[Li ciel es sempre ta u noi ne es. Li ciel es li dominia de lu
ínatingibil, it es li insul quel nequande esset trovat, li coste a quel
null nave jamá ha
abordat.]{style="font-size:115%;font-family:'Times New Roman', serif;"}

 

[Qui esset capabil dar durada a ti moment pri quel Goethe dit: «Oh
remane, tu es tam
bell»?]{style="font-size:115%;font-family:'Times New Roman', serif;"}

 

[Noi, ella e yo, sedet sur li cúlmine del monte e spectat trans li vast
catenes del montes expandent se quam undes in omni directiones. Li sole
brilliat. Li aer esset calorós. Circum nos extendet se un panorama tam
bellissim quam ocules homan rarmen ha
videt.]{style="font-size:115%;font-family:'Times New Roman', serif;"}

 

[Jus yo volet questionar la esque ella es felici, quande ella monstrat a
un loc in medie del sómmit max lontan, u nubes tucha li cúlmines del
montes e un radie del sole benedit les. Ella
dit:]{style="font-size:115%;font-family:'Times New Roman', serif;"}

 

[«Esque tu vide ti loc? Trans ta es mi ánim! Ta es li loc de índescribil
luce! Ta reye joy e pace! Yo pensa, ta es li
ciel!».]{style="font-size:115%;font-family:'Times New Roman', serif;"}

 

[«Tu es just», yo respondet. «Regardat de ci, ta es li ciel! Ma si tu
veni a ta, tu va trovar necos altri quam nebules. Regardat de ci, ti
nebules pare albi e aurin, e ángeles circum-vola it. Si tu vell posser
atinger les, tu vell trovar les gris e frigid e esser circumdat solmen
per roccages, stormes nivosi e solitude. Tande forsan tu vell spectar in
ancor plu grand lontanie un altri punctu grandiosmen bell ... e si tu
vell hastar a ta, tu vell vider ti bellissim punctu sam lontan quam
antey. Talmen li ciel fugi avan nos. Por nos li ciel es jacent sur
Venus, sur Saturn o sur Marte; e, qui save, por li habitantes de altri
mundes li ciel es sur nor
terra!»]{style="font-size:115%;font-family:'Times New Roman', serif;"}

 

[-42- «To sembla me un pessimistic conception», ella
dit.]{style="font-size:115%;font-family:'Times New Roman', serif;"}

 

[«It totmen ne es tal!» yo dit. «It in contrarie es li sol conception
quel da al felicie etern duration. Li sol índestructibil qualitá del hom
es li expectantie. Li sol, ínexhaustibil fonte de joy es li esperantie.
Ti homes, li felicie de queles trova se in li land del esperantie,
sempre es
felici.]{style="font-size:115%;font-family:'Times New Roman', serif;"}

 

[Li ciel es situat in li futur, pro que li futur es ínfinit. Lu futur
anc es li sol témpore in quel noi posse esser plenmen felici. Lu
preterit es un poc melancolic mem in su max agreabil momentes. Lu
present es fugitiv e desapari in omni minute in li passate. Pro to li
ciel de null hom jace in li presentie. Solmen li futur es pur, ideal,
íntrublat
joya.]{style="font-size:115%;font-family:'Times New Roman', serif;"}

 

[Noi es nascet quam peregrines e extranes. Li avies in li aer have lor
nestes e li foxes have lor fores, ma li hom ne have alquicos sur quo il
posse metter su cap. Il es li cigane del universo, li vagabund del
munde».]{style="font-size:115%;font-family:'Times New Roman', serif;"}

 

[«Ma yo ha esset felici!» ella
contradit.]{style="font-size:115%;font-family:'Times New Roman', serif;"}

 

[«To es possibil!» yo dit. «Ma to quo te da entusiasme e instiga te, es
ne li felicie quel tu ha juit, ma li felicie quel tu
expecta!».]{style="font-size:115%;font-family:'Times New Roman', serif;"}

 

[«Li ciel es lu max secur e ínmutabil del vive. It basa sur li firm
fundament del esperantie. Su pilastres es format del expectantie. Li
ciel es un cité etern, ne un cité del témpore. Pro to su portas ne es
cludet ni in die, ni in
nocte.]{style="font-size:115%;font-family:'Times New Roman', serif;"}

 

[Frank Crane (New
York).]{style="font-size:115%;font-family:'Times New Roman', serif;"}

 

[Trad. A.
Deminger.]{style="font-size:115%;font-family:'Times New Roman', serif;"}

 

[Religion de un
scientist.]{style="font-size:115%;font-family:'Times New Roman', serif;"}

[Ex «Arrowsmith» de Sinclair
Lewis.]{style="font-size:115%;font-family:'Times New Roman', serif;"}

 

[Esser un scientist ... to ne es just un sorte de ocupation, talmen que
un hom vell posser selecter esque esser un scientist o un geografic
explorator o un mercator de obligationes o un medico o un rey o un
farmero. It es un intermixtion de tre different emotiones, simil a
misticisme o desir de scrir poesie; it fa su victim totalmen different
del bon normal hom. Li normal hom, il ne cuida mult pri to quo il fa,
except que il deve manjar e dormir e amar. Ma li scientist es intens
religios ... il es tant religios, que il ne va acceptar quart-veritás,
proque ili es insultation de su
crede.]{style="font-size:115%;font-family:'Times New Roman', serif;"}

 

[Il vole que omnicos deve esser subjectet a ínalterabil leges.
]{style="font-size:115%;font-family:'Times New Roman', serif;"}

 

[-43- ]{style="font-size:115%;font-family:'Times New Roman', serif;"}

 

[Il es in li sam maniere opposit al capitalistes, qui pensa que lor
stupid moné-chassada es un sistema, e al democrates, qui pensa que li
hom ne es un combattent animale; il ignora li american parvenú e li
europan aristocrate e tot lor bluff. Ignora it! Totalmen! Il odia li
predicantes, qui raconta lor fabules, ma il ne es tro amabil al
antropologos e historicos, qui posse solmen conjecter ... e malgré to
ili audacia nominar se scientistes! Oh, yes, il es un mann quem omni
bon-naturat homes deve naturalmen
odiar!]{style="font-size:115%;font-family:'Times New Roman', serif;"}

 

[Il parla ne minu depreciant pri li risibil crede-curatores e
chiropractores quam pri li doctores, qui vole furter nor scientie ante
quam it es probat e precipitat, esperante, que ili cura homes, e
spoliante li indicas per lor vestigies; plu fort quam li imbeciles, qui
ne ha mem audit pri scientie, il odia pseudoscientistes e scientistes
del conjection, quam p. ex. ti psicoanaliticos; e plu fort quam ti comic
scientistes del reveríe il odia homes queles ha intrat in un pur regnia
quam li biologie, ma queles conosse solmen un libre de aprension e
qualmen discurser a stupides in un tal populari maniere! Il es li sol
ver revolutionario, li autentic scientist, proque il sol save quant poc
il save.]{style="font-size:115%;font-family:'Times New Roman', serif;"}

 

[Il es fortiat esser descordiat. Il vive in un rigid, clar luce. Ma it
es comic: in realitá, privat, il ne es ni frigid ni descordiat ... mult
minu frigid quam li professional optimistes. Li munde ha sempre esset
guvernat del filantropistes: del doctores queles vole usar lor
terapeutic metodes queles ili ne comprende; del soldates queles vole
alquo contra quo ili posse defender lor patria; del predicantes queles
labora por far omnes escutar les; del bon industrialistes queles ama lor
laboreres; del eloquent stat-mannes e mollicordiat autores --- e vide
--- qual excellent infernal cáos ili ha fat del munde! Forsan nu es li
témpore por li scientist, qui labora e sercha e nequande trotta partú
criant qualmen il ama omni
homes!]{style="font-size:115%;font-family:'Times New Roman', serif;"}

 

[Ma, denove, ples sempre memorar, que ne omni homes, queles labora ye li
scientie, es scientistes! Quam poc! Li reste ... secretarios,
press-agentes, epigones! Esser un scientist es esser simil a un Goethe:
it es nascet in vos. Si vu have un poc de it nascet in vos --- it existe
du coses, queles vu deve far: laborar duplic tam energic quam vu posse,
e ne permisser que homes usa
vos.]{style="font-size:115%;font-family:'Times New Roman', serif;"}

 

[-44-]{style="font-size:115%;font-family:'Times New Roman', serif;"}

 

[Li prega de un
scientist.]{style="font-size:115%;font-family:'Times New Roman', serif;"}

[Da me, Deo, ínobscurat ocules e libertá de
hasta!]{style="font-size:115%;font-family:'Times New Roman', serif;"}

[Da me, Deo, un quiet e persistent colere contra omni falsitás e omni
pretentios labor e omni labor, lassat debil e ne-finit! Da me, Deo,
fortie ne reposar, talmen que yo ne posse ni dormir ni acceptar laude,
antequam mi observat resultates es egal a mi calculat resultates, o in
pie fervore yo decovri e atacca mi errore! Da me, Deo, fortie ne fider
in Deo!]{style="font-size:115%;font-family:'Times New Roman', serif;"}

 

[Trad. de A. Z.
R.]{style="font-size:115%;font-family:'Times New Roman', serif;"}

 

[Li nave de nor
vive.]{style="font-size:115%;font-family:'Times New Roman', serif;"}

 

[Li viv' es curt, li arte
long,]{style="font-size:115%;font-family:'Times New Roman', serif;"}

[noi it apen
aprende.]{style="font-size:115%;font-family:'Times New Roman', serif;"}

[Etsí li vole brav e
bon,]{style="font-size:115%;font-family:'Times New Roman', serif;"}

[it ne de nos
depende.]{style="font-size:115%;font-family:'Times New Roman', serif;"}

 

[Fier e gay noi ha
lansat]{style="font-size:115%;font-family:'Times New Roman', serif;"}

[li nave de nor
vive,]{style="font-size:115%;font-family:'Times New Roman', serif;"}

[credente que it va
seglar]{style="font-size:115%;font-family:'Times New Roman', serif;"}

[secun nor
directive.]{style="font-size:115%;font-family:'Times New Roman', serif;"}

 

[Al rives de nor revas
noi]{style="font-size:115%;font-family:'Times New Roman', serif;"}

[espera e
aspira.]{style="font-size:115%;font-family:'Times New Roman', serif;"}

[Li nave segla préter les\
]{style="font-size:115%;font-family:'Times New Roman', serif;"}

[contrari al
desira.]{style="font-size:115%;font-family:'Times New Roman', serif;"}

 

[Li portu del
destination]{style="font-size:115%;font-family:'Times New Roman', serif;"}

[noi divinar ne
posse;]{style="font-size:115%;font-family:'Times New Roman', serif;"}

[noi segla adavan, ma
noi]{style="font-size:115%;font-family:'Times New Roman', serif;"}

[li aquas ne
conosse.]{style="font-size:115%;font-family:'Times New Roman', serif;"}

 

[A. Z. R.]{style="font-size:115%;font-family:'Times New Roman', serif;"}

 

[Solmen corc e palles e
errores]{style="font-size:115%;font-family:'Times New Roman', serif;"}

[posse sur li superficie
fluer.]{style="font-size:115%;font-family:'Times New Roman', serif;"}

[Si tu vole perles, ples
merser]{style="font-size:115%;font-family:'Times New Roman', serif;"}

[a bass in
profundores.]{style="font-size:115%;font-family:'Times New Roman', serif;"}

 

[A. Z. R.]{style="font-size:115%;font-family:'Times New Roman', serif;"}

 

[Eigentümer, Herausgeber und Verleger: Occidental-Union, Sitz: Mauer bei
Wien. Verantwortl. Schriftleiter: Ing. E. Pigal, Liesing b. Wien. Druck:
Milan Nedvídek,
Tábor.]{style="font-size:115%;font-family:'Times New Roman', serif;"}

 

[Anotationes:]{style="font-size:115%;font-family:'Times New Roman', serif;"}

[1) Ples leer li excellent articul de mag. A. Z. Ramstedt in Cosmoglotta
1927 / 2,
3.]{style="font-size:115%;font-family:'Times New Roman', serif;"}

 

[2) sal advere ne es tre habilmen selectet pro international sense (S P
I) D Salz A F salt R Est (sool) e li derivatas: salade, saline
etc.]{style="font-size:115%;font-family:'Times New Roman', serif;"}

 

[3) Un exception es li finale del plurale s, quel ha per analogic
adaptat se apu li romanic paroles anc a germanic. Ma ci it acte se ne
pri un prunta e compensation de propri formes, ma pri un casu del lege
del
analogie.]{style="font-size:115%;font-family:'Times New Roman', serif;"}

 

[4) Ti lingues es tractat in li tre interessant monografie de prof. Hugo
Schuchardt. Advere il ne ha examinat ci un lingue quasi creolic parlat
in Europa: it es li tal nominat jargon o yiddish, quel es german parlat
de hebreos, ma ti german have tant caracteristic qualitás del semitic
lingues, p. ex. li consecution del paroles (li verb sempre in comensa
etc) que it posse dar nos li max interessant instructiones. Ci yo ne
posse expander me pri ti tema, quel yo va forsan tractar unvez plu
detalliat. Yo posse solmen indicar que tal studias es extremmen
important por li creatores de L. I. E forsan ti conossentie si almen
instinctiv ha esset tre util a
Zamenhof.]{style="font-size:115%;font-family:'Times New Roman', serif;"}
:::
