= Cosmoglotta 1930
:revdate: 2023-04-11
:docdescription: Omni numerós publicat in 1930 \
del oficial organe del lingue international Occidental/Interlingue.
include::common_attributes.adoc[]

// This file is part of project Cosmoglotta (http://ne.alinome.net)
// by Marcos Cruz (programandala.net).
//
// This file is in AsciiDoc format (http//asciidoctor.org).
//
// Last modified: 20230411T1213+0200.

include::about_this_book.adoc[]

// Cosmoglotta A 68 (1930-01/02) {{{1
== Cosmoglotta A 68 (1930-01/02)

COSMOGLOTTA

Oficial organ del Occidental-Union

Consacrat al developation, propaganda e aplication de

Lingue International Occidental

Redaction e Administration: Postlach 10, Mauer bei Wien, Austria.

Annu IX Nr 1    Januar, Februar 1930   Numeró 68

ifdef::original-tocs[]

// Contene {{{2
=== Contene

- Cronica, pg 1.
- Oficial comunicationes, de Central Oficie, pg. 5.
- Regulamentes (Comité Linguistic, Academie), pg. 7.
- Interlinguistic reminiscenties II, III, de E. de Wahl, pg. 11.
- Corespondentie, de Heinrich Loft, pg. 18.
- Pro quo noi studia historie, de J.L. Maddox, pg. 20.
- Foren lingue, de K. Janotta, pg. 22.
- Fabul, de Klabund, pg. 22.
- Record de rapiditá, pg. 23.
- Reclame, de Joh. Frank, pg. 23.
- Subventiones, pg. 24.
- Avises, pg. 24.

endif::original-tocs[]

// Cronica {{{2
=== Cronica

// Libres {{{3
==== Libres

OCCIDENTAL, DIE WELTSPRACHE. Einführung samt Lehrkursus, Lesestücken,
Häufigkeitswörterverzeichnis, u.a. Beiträge von E. Graber (Dresden),
K{dot} Janotta (Kaltenleutgeben), E. Pigal (Mauer bei Wien), J. Prorók
(Leipzig), Mag. phil. A. Z. Ramstedt (Helsingfors) und E. v. Wahl
(Reval). Herausgeben von E. Pigal durch die Haupstelle der
Occidental-Union in Mauer bei Wien, Franckhsche Verlagshanglung,
Stuttgart 1930. -- 256 SEiten in Normformat A 5 (148 x 210 mm).

Preis: geb. RM 8,- (ö. S. 13,70), brosch. RM 5,50 (ö S. 9,50).

Ex li contenete (traductet fro german): Vias e abvias al mundlingue,
de E. de Wahl. Essentie de Occidental, de E. Pigal. Cultural e
pedagogic valore de Occidental, de J. Prorók. Motivation, de E. de
Wahl. Occidental-curs in 10 leciones de Mag. phil. A. Z. Ramstedt.
Repetitorie del grammatica in Occidental, de Karl Janotta.
Vocabularium del 1000 frequent paroles (Occidental-Deutsch e
Deutsch-Occidental) de E. Graber. Leturas in Occidental. Textus
comparativ in 9 lingues, etc.

Li prefacie es precedet per li conosset motto propagativ secun Albert
Lecomte. Li unesim articul de Wahl es un analisant historie del
mundlingual tendenties, depos li antiqui témpores til hodie, con
special egard al anglés, latin, Volapük, Esperanto, Ido e Novial. Li
duesim articul de Wahl (Motivation) presenta justificationes de apart
formes de Occidental e completa li tractate de Pigal, quel es
augmentat e ameliorat conform al articul sub li sam titul in
Cosmoglotta nr 45. Pri li excellent Occidental-curs arangeat secun li
recent pedagogic experienties e exemplificat per tre interessant
leturas de distint qualitá, ja esset raportat plur vezes in altri locs
de Cosmoglotta.

// XXX NOTE: Ci esset li marca original de págine -2-

Li repetitorie del grammatica es scrit in Occidental self con li
intention ne solmen dar un resumé del curs de Ramstedt, ma anc exercir
li adept pri li letion del linguistic articules in ti libre e in
Occidental-revúes. In fine li ovre contene enunciationes de
competentes pri Occidental in textus paralel, Occidental e german,
adplu avises pri movement e litteratura.

Li dictionarium del sistematicmen selectet 1000 paroles max frequent
es un fonte unic til nu por lexicografos de omni lingues. Li unesim
vocabularium scientificmen elaborat secun frequentie del paroles esset
fat por li german lingue (Häufigkeitswörterbuch der deutschen Sprache,
Festgestellt durche inen Arbeitsausschuss der deutschen
Stenographiesysteme. Herausgegeben 1897 von F. W. Kaeding. Wort-,
Silben- und Buchstabenzählung, Verlag: E. S. Mittler & Sohn, Berlin
SW, Kochstrasse 68..71). Por li lingue international anc Joseph Weisbart in su
abecedarium ha composit un tal vocabularium del paroles usual in hem e
ordinari comunication oral. Ma li vocabularium de E. Grober selecte e
ordina li frequent paroles (presc li sam in chascun europan
cultur-lingue) secun li actual besones del interlinguistes, i.e.
precipue per scrit, in epistules, jurnales e libres.footnote:[Li
1000 max frequent paroles representa plu quam 3/4 del current
lingue! Ti fact deveni credibil si on save que li 15 max frequent
paroles representa circa 1/4 del tot lingue, quo chascun letor self
posse constatar per un simplic statistica fat por exemple ex li
paroles de tri págines de Cosmoglotta pri divers temas. Secun E.S.
Holden e E.H. Babbitt un modern erudit hom save 30{nbsp}000 til 60{nbsp}000
divers paroles. Secun W. Wundt un infant usa circa 1000 divers
paroles. Illias e Odissé junt have 9000 divers paroles. Secun K.
Lokotsch li richesse del dictionarium de Shakespeare per su 20{nbsp}000
paroles es un record.]

Li original vocabularium, li leturas e li repetitorie del grammatica
in Occidental have interesse ne solmen por nov Occidental-interessates
e comensantes, ma anc por occidentalistes perfect e non-german.

Ti libre ligat in elegant vestiment, velopat in un artistic covriment
protectiv, es li unesim plu grand ovre quel contene in maniere
sistematic e detalliat un complet colection del conceptiones del
occidentalistes e del regules e formes usual del sistema Occidental.

Li Central Oficie e su colaboratores ha plenat su promesse. Li max
grand mersias pro erection de ti monument in li historie del lingue
international merite li reputat editoría e specialmen su clar-vident
chef senior Hefrat Walther Keller.

Nu apartene al occidentalistes utilisar li instrument posit in lor
manus. Ples hauster nov entusiasme ex li págines del libre, ples
iniciar pensant e actent homes studiar it por que ili recive claritá
in li actual statu del problema e por que ili aquisite un bon
conossentie del lingue Occidental.

Li libre es recivibil anc per li Administration de Cosmoglotta.

[.author]
-i-

// XXX NOTE: Ci esset li marca original de págine -3-

COURS COMPLET D'OCCIDENTAL, de Ric Berger. Editoría: Occidental-Buró.
Chapelle-Vaud (Svissia), brochura de IV + 64 págines, 220 x 180 mm,
precie sv. fr. 0.50.

Ti grammatica con exercities por franceses esset fat tre habil, malgré
que li sones mollat es evitat complet per formes anc criticabil: on
usa atiner, ferral(l)ia etc. Nor fervorosi coidealist sr L. Ravasse,
exoficero del francés marine, chevaliero del Legion de Honore, oficero
del Coron de Italia, ha scrit li introduction, ex quel noi remarca li
du sequent passus: «Li demonstration que Esperanto es plu facil quam
Occidental, resta a far» … e: «Li scope del lingue international es
… servir quam medie de intercomprension eficaci a omni teles,
comerciantes, industriales, politicos, scientistes etc. por queles li
relationes international constitue un necessitá. Pro to it es necessi
que li lingue auxiliari es in lor nivelle intelectual, e ne in li
nivelle del inteligentie rudimentari del populationes savagi …» In
214 paragrafes li essentie e construction de Occidental es explicat e
demonstrat passabilmen exhaustiv. Li regules de pronunciation es
tractat suficent in detallie e con precision. Presc un ters del
contenete es dedicat a exercities de traduction, quo es tre util por
franceses queles, essente seductet per li romanic exteriore de
Occidental, altrimen vell sin hesita aplicar gallicismes. Li curs es
scrit con tant elan e verve que li letor certmen va studiar it con
interesse crescent de un paragraf al sequent. It representa ne solmen
li max complet aprense-libre, quel noi possede in lingue francés, ma
it certmen va esser anc un bon e efectiv propagative. Li autor e su
colaboratores merite gratulation e mersias.

[.author]
A.D.

'''

Li sved calendare NYKTERHETSFOLKETS KALENDER contene por 1930 un long
articul pri li mundlingual question de Docente Dr. C.W. von Sydow,
presidente honorari del Occidental-Academie e presidente del Sved
Occidental-Federation. In un tre objectiv maniere es tractat li
historic evolution del lingues international, li hodial representantes
e lor merites e defectes. Li superioritá de Occidental es accentuat
specialmen por li scientie e li comercie.

[.author]
C.E.S.

// Jurnales {{{3
==== Jurnales

HELVETIA, organ del Sviss Association por Occidental (SAPO), nr 12
(19), decembre 1929, Occidental-Buró, Chapelle (Vaud), Svissia
(Postchec-conto: II, 1969: Fred Lagnel, Chapelle, Vd.): abonnament por
1930: Svissia: sv. fr. 2.-; extrania: sv. fr. 2,50. Ex li contenete:
Noi avansa! (nov membres), Occidental-Academie. Extraordinari
experientie (un mann quel aprende Occidental in quelc hores e sin
grammatica!). Document historic de grand valore (Un epistul de sr de
Wahl pri li project Auli), Anecdotes, poemas, reclame etc.

INTER NOS, bulletin mensual del British Occidental Society. 18,
Meadows Lane, Chester (Anglia), nr 3, decembre 1929: The Outlook (li
perspective), li folie raporta pri li actual situation e expresse bon
desiras por 1930): curt noticies; anuncias. Li redaction informa que
in li proxim numeró del revúe va aparir un articul de sr de Wahl.

// XXX NOTE: Ci esset li marca original de págine -4-

LA GAZETTE COMMERCIALE, Paris, 28-m annu nr 1, 11 januar 1930. Sr. L.
Ravasse descri li desfacilitás del international comprension in li
comercie e proposi quam sol possibil solution li adoption de
Occidental. Li articul fini per un propose de sr Dr. Nidecker,
presentar al international comercie reclames in Occidental.

LA CHRONIQUE ARTISTIQUE, Paris, 7 decembre 1929, continua li
discussion pri li lingue international per un articul de L. Ravasse motivant pro quo
li autor prefere Occidental a Esperanto, e reproducte li image de sr
de Wahl. Sr Maurice Duval prova defender Esperanto in un long epistul
al redaction. In li numeró del 4 januar li revúe insertet un articul
de L. Ravasse refutant li esperantistic argumentes in maniere
irrefutabil. Lu sam fa sr René Depin in un epistul al redaction; il
insiste precipue sur li opiniones del comité del «Delegation por
adoption de un Lingue auxiliari». de professor Meillet del «Collége
de France» e del «Commission de Cooperation intelectual del Societé
de Nationes», queles omni refusa Esperanto.

L'ALSACE ILLUSTRÉE, 9 novembre 1929, Mulhouse, contene un articul de
sr. L.M. Guesnet. Il di inter altricos: «Occidental have un camp de
action enorm. On posse usar it strax por li comunicationes e persones
queles ha aprendet it nequande, queles mem ne conosse su nómine.»
Jtt.

LE TEMPS, Port au Prince (Haiti), 8 octobre, insertet un articul por
Occidental.   L.M. de G.

NORTH CHINA STAR, Pekin, 11 novembre 1929, contene un articul pri
Occidental sub titul con grand lítteres «Occidental stands chance of
becoming universal language» (Occidental have chance devenir
universal lingue). It es important que ti jurnal in lontan oriente
nomina Occidental li «universal idioma de pace». On constata que li
grammatica es tre simplic e facil. Un textu in Occidental fini li
impressiv articul.   Jtt.

«A bis Z», comunicationes por Scheithaueran stenographos, 1930, nr
1, inserte un curt textu por Occidental, tre recomandabil in populari
propaganda in landes precipue non-romanic e nonanglés, ma in li lingue
national. «Li lingue Occidental es un extract del international
extran paroles ex li europan lingues. Qui es versat in lingues
(sprachgewandt), ti comprende Occidental immediatmen. Qui ne es versat
in lingues, ti aprende per chascun parol Occidental un parte (Stück)
del europan cultura quel il ancor indige, e il talmen participa al
tresores del international civilisation mental (Geistigkeit). Manuales
es recivibil per adresse: …»   E.P.

SENNACIULO, organ del S.A.T., association anational del  esperantistic
laboreres, pag. 178, have un articul quel vell demonstrar li plen
dissolution de Esperanto si it ne es solmen un momentan deviation. Sub
li titul «Atentu spiriton, ne sole literon de Fundamento!» on
postula inter altricos li sequent novitás, introduction del sufixes
-al, -i e -oz, con li sam sens quam -al, -i(e), -os(i) in Occidental.
Tal innovationes adver vell changear plenmen li lingue de Zamenhof.

// XXX NOTE: Ci esset li marca original de págine -5-

BERLINER TAGEBLATT, Berlin, nr 3, 2. jan. 1930, contene in articul
«Die Technifizierung der Verständigung» (Li tecnification del
intercomprension) de B.F. Dolbin. Ti articul es o un ver persiflage de
Esperanto o un demonstration que li autor ne conosse Esperanto; on ne
posse suposir li duesim possibilitá, nam li jurnale apartene al firma
Mosse, quel esset til recent li cardinal editoría del german
esperantistes. Li autor nomina li Esperanto-traduction de
«Meistersinger» (maestro-cantatores) de Richard Wagner un mal
experiment e reputa Esperanto quam ínapt por li poesie. Li sonette
«Bonvenon in Wien» de Fr. Zwach, il nomina un «liric malore». Il
postula li amelioration de Esperanto, quel have defectes queles deve
esser abolit. «A ti lingue-edificie solmen su purification fro li
mercantes conserva li spiritual consacration. Li proxim
Esperanto-congress mey efortiar pri li problema dar li índubitosmen
tecnic form al tecnic medie de intercomprension». Anc ti autor
postula li self-dissolution de Esperanto, in li prominent jurnale,
quel ante poc mensus ancor esset conosset quam max remarcabil
protector de Esperanto.   Jtt.

// Occidental-Union {{{2
=== Occidental-Union

*Organisation Universal de Lingue International Occidental*

// Official comunicationes {{{3
==== Official comunicationes

// XXX NOTE: li marca original de págine -6- esset ante listune «(2)
// Patronate»:

// I. Decisiones {{{4
===== I. Decisiones

Li constituent membre-organisationes del Occidental-Union ha decidet
conform al Statute del Union (vide Cosmoglotta nr 55) por:

====== a. Contribution annual por 1930

1. Chascun membre ordinari (i.e. organisation, vide articul 4 del
   Statute) paya 1/2 dollar por chascun complet o comensat 20ene de
   membres queles ti membre have.

2. Membres extraordinari (articul 5) paya adminim 2 dollares.

3. Adherentes individual, existent solmen in landes sin section
   national del Occidental-Union, paya 1/2 dollar.

4. Chascun membre o adherent recive li oficial revúe gratuitmen in
   tant exemplares quant il paya 1/2 dollar al Central Oficie.

5. Membre-contributiones al Occidental-Union deve esser explicitmen
   designat quam tales. Un abonnament del revúe ne implica li jures de
   membre.

====== b. Functionaries

1. Protectores:
+
Dr. J. BAUDOUIN DE COURTENAY{nbsp}{cross}, Professor de Linguistica, Universitá
de Warszawa, Polonia; Dr. Albert GUÉRARD, Professor de Litteratura
General e Comparat, Universitá de Stanford, California, USA; Dr.
Albert SAARESTE, Professor de Litteratura, Universitá de Tartu
(Dorpat), Estonia.

2. Patronate:
+
Hoirat Walter KELLER, Stuttgart, Germania: Louis RAVASSE, Paris,
Francia.

3. Presidentes honorari:
+
Ing. Hanns HOERBIGER, Mauer bei Wien, Austria; General-Director Gerald
A{dot} MOORE, London, Anglia.

4. Senate:
+
Provisori Presidente: Ing. Hans HOERBIGER; Vice-presidentes: Prof.
Ric. BERGER, Morges, Svissia, e Dr. A. PEIPERS, Köln, Germania. Céteri
membres: L.M. de GUESNET, Paris, Francia: Albert HALDIN, Eskilstuna,
Svedia; Reg.-Rat Dr. MELL, Rudolstadt, Germania; Mag. phil. R. REHN,
Helsingfors, Finnland; Comte Dr. E. ZICHY, Komárom, Hungaria.

5. Central Oficie, Mauer bei Wien, Austria:
+
Director e Redactor: Ing. Engelbert PIGAL (EP); Secretario: Karl
JANOTTA (Jtt); Administrator: Cand. comm. dipl. Maria MIMRA (MM).

6. Academie:
+
Presidente honorari: Prof. Dr. C.W. von SYDOW, Lund, Svedia: Membre
honorari: Edgar de WAHL, Reval, Estonia (EW); Presidente: Prof. H.
PÁŠMA, Tábor, Tchecoslovacia, (Pa); Vice-presidente: Dr. Ing. Artur
WORMSER, Offenbach a., M., Germania (Wo); Secretario: Ing. E. PIGAL,
Mauer bei Wien, Austria (EP); Membres: Dr. ASCHWANDEN, Biel, Svissia,
Eric BIDDLE, Chester, Anglia, Dir. G. BOHIN, Strasbourg, Francia, J.
CASSE, Köbenhavn, Dania, A. CREUX, Rue, Svissia, A. DEMINGER,
Düsseldorf, Germania, Joseph GÄR, München, Germania, K. JANOTTA,
Kaltenleutgeben, Austria, J.A. KAJS, Brno, Tchecoslovacia, Dr. K.
SCHÜPPEL, Parchim, Germania, Dr. C.E. SJÖSTEDT, Upsala, Svedia.

7. Comité linguistic (Celia).
+
Presidente e Redactor: Dr. A. WORMSER, Offenbach a.M., Germania (Wo);
Secretario: A. DEMINGER, Düsseldorf, Germania (AD).

// XXX NOTE: li marca original de págine -7- esset in li sequent
// paragraf:

Pro mult ocupationes professional sr Mag. phil. A.Z. Ramstedt devet
demissionar quam secretario del Celia. Noi tre regreta ti decision de
nor estimat coidealist, quel ja mult avansat nor comun labores, tam
per su activitá linguistic quam per li composition de su modellic
Occidental-curs in li german libre «Occidental, die Weltsprache».
Ma Mag. Ramstedt continua consacrar su interesse a nor idé e
anc su activ participation al movement per restar membre del Comité
linguistic. Dr. Wormser e sr Deminger havet li amabilitá prender sur
se provisorimen li redaction respectivmen li secretariatu de Celia. Li
du coidealistes ja es bon conosset al occidentalistes per lor
successosi labores por Celia. Dr. Wormser nu va anc presider Celia,
pos que sr de Wahl quam autor de Occidental es e membre honorari del
Academie e ergo anc de Celia e ne vole influer quam presidente li
líber decisiones del du comissiones e self anc desira un plu grand
índependentie in expression de su linguistic
opiniones, quo forsan esset minu possibil quande il esset presidente
de Celia.

Noi mersia omni colaboratores pro acceptation del functiones por
queles li Plenum del Union ha electet les. Nu, pos final constitution
li nov annu mey devenir fructosi in li comun servicie por li pensa
occidentalistic.

// II. Adhesiones {{{4
===== II. Adhesiones

Organisationes queles vole devenir membres del Occidental-Union, deve
demandar del Central Oficie un formulare de declaration de adhesion.

Li membres del Union mey demandar del Central Oficie li necessi númere
de oficial legitimationes del Union por lor individual membres.

Noi torna li atention al articul 5 del Statute (publicat in
Cosmoglotta nr 55), secun quel omni persones juristic (i.e. autorités,
corporationes, firmas, etc) posse devenir membres extraordinari si ili
obliga se responder in Occidental a teles de lor corespondentes queles
demanda it. Lor contribution minimal in annu es 2 dollar secun punctu
I, a in supra. Omni occidentalist es invitat recrutar membres
extraordinari por li Union. Li jures de ti membres on trova in li
articules 7 e 12 del Statute.

// III. Regulamentes {{{4
===== III. Regulamentes

In sequent es presentat li provisori Regulamentes del Comité
linguistic (CELIA) e del Academie, elaborat del comission preparatori.

// XXX TODO: Confirmar li aspecte original:

Occidental-Union +
Central Oficie

Karl Janotta +
Secretario

Hans Hoerbiger +
Provisori Presidente

Engelbert Pigal +
Director

// Comité linguistic {{{2
=== Comité linguistic

// Regulament {{{3
==== Regulament

// XXX NOTE: li marca original de págine -8- esset in listune 4:

// XXX NOTE: li marca original de págine -9- esset in listune 17:

1. Comité Linguistic del Occidental-Union, nominat secun li autorisat
   Statute «Comité Explorativ de Lingue International Auxiliari»
   (abreviat: CELIA) es un comission international e public, instituet
   del Occidental-Union secun su Statute.

2. Li programma del Comité es explorar propositiones pri li grammatica
   e glossarium del lingue international Occidental, e preparar li
   decisiones del Occidental-Academie.

3. Li decisiones del Comité pri linguistic questiones es a considerar
   quam expressiones de opinion e lor oficialisation es fat per li
   Occidental-Academie. Til ti oficialisation li nov formes posse
   esser usat in textus de instruction solmen con un asterisc (*).
   quel indica que ti formes es solmen in experimentation, ma ne ja
   aprobat.

4. Un parte del membres del Comité (10 til 30) es electet per li
   Senate del Occidental-Union secun li proposes del Central Oficie.
+
Un admaxim egal númere de membres posse esser cooptat per li Comité.
Li candidatura de membres cooptand deve esser proposit e suficentmen
motivat per adminim du membres e li acceptation fat sive per votation
inter li membres sive per unanim decision del Direction del Comité. In
plu omni membres del Occidental-Academie sin exception es anc membres
del Comité.

5. Li Comité ne es obligat, acceptar o conservar membres queles ne usa
   li lingue oficial Occidental.

6. Un membre quel evidentmen refusa subordinar se al resolutiones del
   Comité, o quel durant un demí annu, sin motive valid, ne ha
   participat in li labores del Comité, cessa automaticmen esser
   membre, pri quo il deve esser informat per li Direction del Comité.

7. Li Direction del Comité consiste ex un Presidente, un Secretario,
   un Redactor e li Director del Central Oficie del Occidental-Union.

8. Li Direction es electet per li membres del Comité, por un periode
   de du annus per votation, ma it electe self su functionarios.

9. Li Direction have li jure cooptar se extraordinari membres por
   division del labor, e ordinari in casu de abdication de un de su
   functionarios.

10. Omni hom posse far al Comité propositiones linguistic, redactet in
    li oficial lingue. Ma li Comité ne es obligat posir un proposition
    in discussion, si it ne es conform al Regulament e decisiones del
    Comité e si ne adminim un membre del Comité recomanda it.

11. Omni membre have li jure inserter notas in li oficial circulares
    del Comité, por publicar talmen su opinion, si li material medies
    del Comité permisse ti publication.

12. Omni membre have li jure misser al Direction del Comité articules
    linguistic o organisatori in tam mult exemplares que ili posse
    esser dismisset del Direction al céteri membres del Comité. Tal
    scrites recive un current numeró quam circulare del Comité, si ili
    es arangeat in li form customat del céteri circulares del Comité.

13. Omni final propositiones e decisiones deve esser publicat in li
    circulares con indication del nómine del votantes por e contra.

14. Omni decisiones del Comité deve esser publicat in li circulares
    con indication del nómine del votantes por e contra.

15. In li corespondentie con li Comité chascun question deve esser
    tractat sur separat folie, scrit sur un látere, con un márgine in
    levul de adminim 20 mm, e deve portar li date, signatura e adresse
    del propositor. Li formate deve esser 210 x 297 mm. Li manuscrite
    deve esser facil leibil, preferibilmen scrit per machine, con
    lineas interspaciat.

16. Omni propositiones pri mutation o innovation del lingue del Comité
    deve esser acompaniat de un detalliat indication
+
--

[loweralpha]
.. pro quo li existent form o metode es minu apt.
.. pro quo li proposit nov form o  metode vell esser plu apt.
.. quel formes del derivation es evocat per li mutation e
.. quel expedientes es necessi por evitar possibil colisiones o
   complicationes pro altri formes o regules ja existent.

--

17. Li Presidente decide pri submisser a votation un question quel ha
    esset suficentmen discusset. Ti decision deve esser anunciat in un
    oficial circulare tri mensus in ante per un nota redactet quam
    seque: «Li responses del membres pri li question de … deve esser
    misset al Comité ante li …» Li date es fixat del Presidente.

18. Chascun membre de quel li response ne veni al Secretaria in ti
    intervalle, es considerat quam «índiferent» pri li questiones
    posit.

19. Li questiones proposit al votation deve esser enunciat talmen, que
    li membres posse responder simplicmen per «yes» o «no» o
    «índiferent».

20. Omni membre have li jure demandar un nov discussion e votation pri
    questiones ja decidet. Ma li Comité deve votar, esque it accepta
    un nov discussion.

21. Pri special paroles de scientie, tecnica, arte etc. li Comité
    decide ne ante audir competent specialistes.

22. In votationes decide li absolut majorité (it es plu quam 1/2 del
    númere de membres) del Comité, ne solmen del votantes. In
    fundamental trates changeant tot series de formation de paroles es
    necessi un 2/3 majorité del tot Comité.

23. Li Comité covri su expenses in general
+
--

[loweralpha]

.. per voluntari subventiones, queles deve esser quittat in li
 circulares del Comité,

.. per abonnamentes al circulares per non-membres (contra anticipat
 payament de un summa fixat per li Redactor), o si (a) e (b) ne
 sufice:

.. per li Central Oficie secun decision del Senate.

--

24. Divergenties de opiniones relatent li regulament o decisiones del
    Comité es arbitrat del Comité self per li absolut majorité del
    membres.

25. Mutationes del regulament deve esser aprobat per li absolut
    majorité del Comité e per li Senate del Occidental-Union.

26. Propositiones pri li self-dissolution del Comité deve esser signal
    per 1/3 del membres e aprobat per 2/3 del votantes.

27. In li casu de dissolution del Comité su eventual possessiones
    apartene al Occidental-Union.

// Occidental-Academie {{{2
=== Occidental-Academie

// Regulament {{{3
==== Regulament

// XXX NOTE: li marca original de págine -10- esset ante listune 3:

// XXX NOTE: li marca original de págine -11- esset in listune 13:

// XXX FIXME: Un signe de libre es usat in listun 9:

1. Li Occidental-Academie es un comission instituet del
   Occidental-Union secun su Statute.

2. Li programma del Academie es
+
--

[loweralpha]

.. decider pri li final ratification del decisiones del «Comité
 Linguistic» del Occidental-Union por lor aprobation in universal
 usada.

.. dar linguistic consilies e aprobationes por dictionariums, manuales
 e altri medies por aprension e aplication de Occidental.

.. dar certificates por docentes de Occidental.

.. validar certificates de aprension.

.. representar li Occidental-Union in linguistic questiones.

--

3. Li Academie consiste ex li autor de Occidental quam membre honorari
   e ex admaxim 15 membres ordinari. In ultra li Academie posse
   cooptar un til six universitari professores de linguistica o
   litteratura quam extraordinari membres con li titul Protectores, un
   de ili anc con li titul Presidente honorari. Pri li election e
   cooption de su membres li Academie self decide in consense con li
   Central Oficie del Occidental-Union e secun propositiones fat sive
   del Comité Linguistic, sive del Protectores, sive del Senate del
   Union.

4. Chascun membre, quel evidentmen refusa subordinar se al
   resolutiones del Academie, cessa automaticmen esser membre, pri quo
   il deve esser informat per li direction del Academie.

5. Chascun membre ordinari, quel durant un demí annu, sin motive
   valid, ne ha participat in li labores del Academie, cessa
   automaticmen esser membre, pri quo il deve esser informat per li
   Direction del Academie.

6. Li Direction del Academie consiste ex un Presidente, un Secretario
   e tam mult altri membres quam li Academie judica quam necessi.

7. Omni decision del Academie deve esser insertet in li oficial revúe
   del Occidental-Union, ma sin indication del númere e del nómines
   del votantes. Ti ci dates es comunicat solmen al membres del
   Academie.

8. Per li simplic ratification (nominat «admission») de un nov form o
   regul per li Academie, li corespondent form o regul valid til tande
   ne es oficialmen abolit. Li abolition deve esser expressivmen
   decidet; ma mem in ti casu li form o regul valid til tande es
   oficialmen tolerat ancor durant un periode de transition de quar
   (4) annus.

9. In li grammaticas e vocabulariums editet o aprobat per li
   Occidental-Academie deve esser aplicat li sequent signes:
+
--

- {cross} (cruce) por obsolet o abolit formes, con li eventual indication
del periode de transition.

- {asterisk} (asterisc) por nov formes ancor ne admisset del Academie.

- {book} (i.e. un libre) por términos special, queles es tolerat por
usation in li scientic o tecnic litteratura; ti ultim signe posse
esser remplazzat per altri signes indicant li special scientie e
tecnica.

--

10. Por li revision e aprobation de alquel ovre grammatical etc. li
    editor deve payar un taxe de 2/100 del complet edition, ma adminim
    10 exemplares.

11. Qui vole reciver un certificat quam docente de Occidental, deve
    far un exámine córam du membres ordinari del Academie secun li
    regulament de exámines por docentes, stipulat del Academie, e
    payar in ante un taxe de 2 dollares al Academie. Li certificate
    have un validitá de 10 annus.

12. Omni Occidental-docente junt con un altri Occidental-docente have
    li jure dar a altri persones un certificate de aprension de
    Occidental secun li regulament de exámines de aprension, stipulat
    del Academie. Por li validation del certificate chascun candidate
    deve payar in ante un taxe de 1 dollar al Academie. Li certificate
    have un validitá de 10 annus.

13. In votationes decide li absolut majorité (it es plu quam 1/2 del
    votantes; in electiones decide in li unesim votation li absolut
    majorité del votantes, in un eventual duesim votation li relativ
    majorité.

14. Omni scrites e publicationes oficial del Academie deve haver li
    signatura del presidente e del secretario del Academie, e li
    signatura del director del Occidental-Union, o de lor vicarios
    respectiv. Omni certificate de un Occidental-docente deve haver in
    ultra li signatura del du membres del Academie, queles ha examinat
    li candidate.

15. Li Academie covri su expenses in general per
+
--

[loweralpha]

.. voluntari subventiones, queles deve esser quittat in li oficial
 organ del Occidental-Union.

.. taxas por aprobationes e certificates.

.. subsidies del Occidental-Union.

--

16. Divergenties de opiniones relatent li regulament o decisiones del
  Academie es arbitrat del Academie self por li absolut majorité del
  votantes.

17. Mutationes del regulament deve esser aprobat per li absolut
    majorité del membres del Academie e per li Senate del
    Occidental-Union.

18. Propositiones pri li self-dissolution del Academie deve esser
    signat per 1/3 del membres e aprobat per 2/3 del votantes.

19. In li casu de dissolution del Academie su eventual possessiones
    apartene al Occidental-Union.

// Interlinguistic reminiscenties {{{2
=== Interlinguistic reminiscenties

[.author]
De E. de Wahl.

// :pednote1855: Li parte I ha aparit in li nr 41 de Cosmoglotta, quel \
// regretabilmen ja es exhaustet. Ma in su témpore noi ha fat printes \
// special del unesim parte, quel nov abonnates posse reciver contra ö S. 0.50. Red.

// [[ii, II]]
// // II {{{3
// ==== II{blank}footnote:[{pednote1855}]

==== II

NOTE: Li parte I ha aparit in li nr 41 de Cosmoglotta, quel
regretabilmen ja es exhaustet. Ma in su témpore noi ha fat printes
special del unesim parte, quel nov abonnates posse reciver contra ö S.
0.50. Red.

Li vive rula, li unes abandona li scene, altres apari, nov homes, nov
problemas, nov labores. Ili ha submerset presc omnicos in li Lethe del
oblivie. Lu poc quo restat in mi memorie e singul documentes yo prova
fixar ci, forsan tre disparat e íncoherent, sovente retornant a
anteriori témpores o ja anticipante posteriori evenimentes.

// XXX NOTE: li marca original de págine -12- esset in li sequent
// paragraf:

Li unesim trist eveniment esset li discordantie con Zamenhof, evocat
per mi forsan tro juvenil ímpetu in postulation de changes. Ili esset,
quam on posse vider hodie in Occidental, in un direction quel aproxima
li lingue international al comun europan formes e subordination al leges trovat per li
linguescientie, elimination
del ínnatural accentu, del arbitrari finales -o, -a, -e, -as, -is, -os
etc. Pri ti periode yo, quam ja dit supra, presc ne possede
documentes, e anc mi memorie ne ha conservat li detallies. Ma forsan
un die on va trovar ti corespondentie in li secret archives de
Esperanto, quande ili va esser apertet al historic exploration e
publicat. Ma yo possede un lettre de sr Trompeter, li editor e mecen
de «La Esperantisto», li caractere de quel es sat conosset per li
publicates in li Esperanto-presse, e quel forsan va interessar li
letor. In ti lettre del 28 septembre 1891 Trompeter scri:

____
Kiam mi legis la artikolon de doktoro Zamenhof en numero 7 de
«Esperantisto», mi pensis, se mi loĝus kun Zamenhof sub sama
tegmento, kaj mi vidus la manuskripton antaŭ la presado, mi dirus:
«Amata sinjoro, elektu alian tonon, memoru, Vi enprenis la proponojn de
sinjoro de Wahl kaj de aliaj en la publika gazeto sen komentaro, kaj
nun Vi ne havas la rajton, respondi en tiel morda tono. Diru, kion Vi
volas diri kontraŭ la proponoj, sed ne tiel tranĉante!» Tiam mi
forgesis duone la afero{blank}footnote:[Ples remarcar li erra contra
li acusative.]
ĝis Via letero memoris{blank}footnote:[Vell dever esser: memorigis.]
min al ĝi…
(Nu seque un exposition del desfacil financial etc situation de
Zamenhof) … Tiel sidis Zamenhof nun eble en ne tenebla
situatio{blank}footnote:[Ples atenter ti form.],
kaj lia ĉagreno kondukis lian skribilon…

Estus damaĝe por la afero, se restus la nuna malagordo inter Vi
ambaŭ, Ĉu Vi, estimegata Sinjoro, konsentas, ke mi pro Via afero kun
Zamenhof skribu al li? Ĉu estas eble, fari pacon inter Vi kaj li?
Kiel?
____

Nu, li pace esset fat, ma li amical sentimentes de antey hat cedet a
plu oficial corect relationes, queles pos quelc témpor cessat
completmen, pos que yo hat completmen abandonat li Esperanto-movement
in april, may 1894.

Hodie, quande yo have plu quam sixant annus, yo comprende Zamenhof e
regreta que il ne vive plu por posser presser le li manu.

Il esset mi grand mastro e instructor, e quáncam it posse semblar que
yo es su max fanatic adversario, yo self estima me quam su max fidel
successor, ne in li líttere ma in li mente.

// XXX NOTE: Ci esset li marca original de págine -13-

(Image: Julius Lott.)

// XXX TODO: Image.

Nascet in Fürstenfeld (Austria), 16. 2. 1848.

Morit in Wien, 21. 2. 1905.

// XXX NOTE: Ci esset li marca original de págine -14-

Inter li du extremes, li aprioristes e li pur naturalistes, Zamenhof
esset ti quel volet unir ambi postulationes, li naturalitá e ínmediat
comprensibilitá con absolut regularitá. Por ti remot témpores, por li
yunesse del autor, por su ínsuficent filologic conossenties, su ovre
esset un fenomen li signification de quel nequande va esser obliviat.

Just ti mental fundament de Zamenhof quel hat impressionat mi yun
mente, esset li bussol quel guidat me durant mi explorationes in li
virginal foreste del natural lingues. Unir li naturalitá,
internationalitá e regularitá, in ti aspiration yo senti me plenmen
disciplo de Zamenhof. Ne in li form, ma in li spíritu de su genial
ovre.

«On recompensa mal li mastro, si on resta sempre disciplo» ha dit
Nietzche.

// III {{{3
==== III

Quam ja dit supra, ja durant mi esperantistic periode yo ne solmen
ocupat me pri reformes in Esperanto ma anc li movement de
novicreationes de international lingues interessat me e yo examinat li
projectes queles yo posset reciver: Liptay, Kosmos (Lauda), Communia
(Stempfl), Universala (Heintzeler), Novilatin (Beermann), Lingua komun
(Kürschner), Nov Latin (Rosa) e specialmen Mundolingue de Lott e Idiom
Neutral de Rosenberger.

Ja in 1888 Lott hat publicat un brochura «Ist Volapük die beste und
einfachste Lösung des Weltspracheproblems» e in 1889 «Eine
Compromiss-Sprache als beste und einfachste Lösung des
Weltsprache-Problems». Il quasi predessinat li general form del futur
lingue international, constructet ex elementes del international paroles. Ti brochura
contenet un curt grammatica e un parte del vocabularium (li líttere A)
por demonstrar su principies.

In li grammatica advere regnat ancor suficent artificialitá. p.ex.
_mies_ (noi), _tues_ (vu), _soster_ (lor, de illos), _saster_ (lor, de illas),
_so_ (il), _sa_ (illa), _va_ (quo), _ve_ (qui), _vopro_ (pro quo), _desh_ (deci),
_okgessib_ (87) etc.

Ma Lott ja conserva li 3 finales, «a», «e», «i» in li verbes in li
infinitive, advere ne in li conjugation.

// XXX NOTE: li marca original de págine -15- esset in li sequent
// paragraf:

Ja in 1890 yo coresponde con il pri divers formes de su grammatica,
lexico, e li derivation. Il scri li 29. 8. 1890 de
Vienna in lingue german: «Yo ha provat adaptar Vor sistema de
derivation al lingue international por junter it al lexico. Si it nu
ea suficent bon che li sufixes, it falli totalmen che li prefixes.
Ples haver li bonitá misser me li derivation in Vor sense solmen in
lingue international, ma possibilmen bentost». Il anc proposit me
prender sur me li redaction de un periodic quel il volet editer, ma ti
cose naufrageat, e ne ante 1893 Lott atinget editer li revúe «Le
Kosmopolit» in lingue international e german, ma sub propri redaction. Su brochura e
li circulares hectografat dismisset a omni conosset adresse támen
visibilmen ne hat atraet li interesse in suficent gradu.

In omni casu li missuccess descorageat Lott talmen que in 1891 secun
su lettres il volet jettar omnicos. Ma tande li libre de Liptay, quel
expresset idés simil al sui e hat evocat interesse in li publica,
pussa le denov al labor. Il edite in august 1891 un «Suplent folie»
in lingues angles, german, frances, italian, hispan e adjuntion in su
propri lingue. Inter altricos il publica pri li pronómines anc li
propositiones de me, Runstedt, F.V. Lorenz e Liptay. It es
interessant, que omni quar trovat necessi special formes del casu
índirect. Támen Lott conserva su proposition con un sol form por omni
casus. Anc li formes so, sa, soi, sostre etc resta. Ma li mutual
corespondentie inter li progressiv interlinguistes visibilmen hat
influentiat le, e quande in fin de 1892 il comensa li edition de su
revúe «Le Kosmopolit» in li cap ja sta inter li fundamental regules
li pronómines: mi, tu, elo, ela, ele; noi, voi, elos, elas; e mie,
tue, sue, nostre, vostre, lostre. Ti ultim form il anc ne ha abandonat
in su edition 1899. Su revúe, editet in mundolingue e german, támen ne
posset perdurar 2 annus. Advere in decembre 1894 Lott scri, que il
vole provar recomensar li edition, ma to nequande esset
fat.{blank}footnote:[Couturat in su Historie de la Langue Universelle
di que ha aparit solmen 3 numerós del Kosmopolit (1 dec. 1892 til 1
febr. 1893). To es un erra. Yo self possede li numerós til 1 april
1894 (nr. 13).]

Talmen ti edition provant junter omni progressiv mundlinguistes in
constructiv comun labor ne posset tener se, sammen quam li unesim tal
revúe «Interpretor», editet in Leipzig de Karl Lentze in annu 1889
til 1890, quáncam li base del lingue de Lentze esset tot altri quam ti
de Lott. Il volet ye exemple
de Volapük constructer un lingue international sur un simplificat e foneticmen
transscrit Anglés, un metode quel til nu ne havet success, e ne posset
entusiasmar mult persones. In li revúe «Interpretor» ti direction
esset subtenet per Knuth, e li finnlandés Ilmari Krohn, chascun
naturalmen con su propri personal nota. Ma anc bon e rasonabil
articules esset publicat in ti unesim revúe, p.ex. li considerationes
de Dr. Fricke, Lott e altris, ma Lentze e Krohn restat ínflexibil e
pos li fine del Interpretor on ne audit plu pri ti direction til que
Dr. Fr. Riedel e O. Scheffers publicat un articul in «Uniti langue»
(Kosmoglott 1923 nr 1 [13]). In li sam numeró on trova anc specimenes
del lingue de Lentze e de A. Nilson.

It esset do un general discadentie in li interlinguistic movement.
Volapük plu e plu dissoluet se e su anteriori adherentes serchat un
solution in li max divers directiones (chascun annu aparit un serie de
nov projectes, ma omni sin minimal success, ni nov usabil idé).
Esperanto luctat pro su vive e existentie, e sin li tenacie de
Zamenhof, su marita e quelc de su adherentes, anc ti movement vell har
ruit.

Li movement progressiv do desaparit del publicitá in li privat
corespondentie del singul ductores e interessates.

Sub li influentie de mi considerationes e forsan anc del altri
naturalistes, quam Grabowski etc, Lott plu e plu conforma su
conceptiones con li nostris e finalmen transi al plu historic
scrition, quáncam to sembla le esser solmen un transitori statu e que
li futur evolution va esser un totalmen fonetic ortografie, o plu rect
vell esser un grafic fonetic, nam il vole pronunciar li «t» in li sufix
«-tion» quam pur «t».

Yo auxiliat le per critica de su sempre renovat propositiones
hectografat e per composition de un parte del vocabularium por su
necessitás (li líttere H). Talmen li final form de su lingue ja es tre
simil al hodial Occidental.

// XXX NOTE: li marca original de págine -17- esset in li sequent
// paragraf:

Yo possede un hectografat folie circulari de Lott con suficent vast
propositiones grammatical e con mi contra-propositiones fat per rubi
incre. E hodie yo deve confesser que mult formes de Lott, queles yo
tande rejettat, sub influentie del lingue hispan, esset plu bon. E
quáncam noi ne posset acordar nor idés totalmen, on posse vider in su
ultim edition in 1899, quel il preparat por li Exposition
International in Paris, un remarcabil modernitá, p.ex. li duplic valor
de «c», li duplic consonantes
etc; ma il conservat li italian pronunciation «k» del combination «ch».

Ti evolution Lott visibilmen atinget per li augmentation del general
interesse pri linguistic questiones, quel ductet al aparition del
revúe «Linguist» sub redaction de Max Wahren in Hannover, in annu
1895 e 1897. Ti periode es suficent detalliat tractat in li «Histoire»
de prof. Couturat. On save que un positiv resultate per ti
discussiones ne ha esset atinget, e pro to Lott denove fat grand
eforties por crear un international societé por presentar un modern
usabil lingue international. Il dimisset hectografat circulares con propositiones por
un detalliat grammatica, corespondet con divers mundlinguistes, scrit
articules e circulares e monstrat un vermen admirabil activitá,
energie e persistentie, specialmen quam ja dit ante li Exposition
International in Paris 1900. In 1899 do apari un nov ovre (li quasi
final de Lott) «Un lingue international pro le cultivat nations de
tot mund» con «Gramatic, Dialogs, letters et vocabular. Composit in
anglian, frances, german, italian et universal lingue, pro le practic
application durant le exposition universal de Paris 1900, Imprimeria
Carl Fromme, Vienna.»{blank}footnote:[Secun un recent comunication de
ti printería-editoría li libre es totalmen exhaustet. (Red.)]
In li «Histoire» de Couturat es recenset e exposit solmen ti ultim
fase de evolution de Lott. Pro to it vell esser forsan interessant
comparar su unesim provas, proque li libres e editiones de Lott nu es
desfacilmen recivibil.

Ci do seque quelc specimenes ex su ovres. Li unesim esquisse (1889)
regretabilmen ne contenet provas del lingue, pro to yo va restricter
me ye exemples de 1891, 1893 e 1899.

.1891
____

Un universal lingue solu tand ave le esperanze de un bon
resultat, quand le studie de id ese util pro omno. Anke le latin
kontentaria le kondizion, ma ne in tel mod, quam un modern nov
dialekt. Le latinik lingue ne satisfa le necesités de mondokomercie.
Ni sue iregular gramatik ni sue inkomplet vokabular esse utilabl si
esenzial modifikazions. Mult vokabls ese kognit solu (a) le
latinistes.

____

.1893
____

Ele esse un fakt, qe l italianik, frankogallik … lingue se
formé ex le latin in un temp (intr e pos le migration del poples) qui
ne estimé le sciences ni le kultur, et le derivation de
un nove regular latinik dialekt esse possibil anke
nos{blank}footnote:[Ci on ja vide, que il adopte li casu objectiv por
li pronómines personal.] si noi vole.

____

.1899
____

In brevi tempor esseré cognit et usat ist lingue in tot le
mund et ele obteneré un perfection qua neun lingue del terre. Ingenios
dames ha un grand influence, ergo ha Vo le bonitá intrar in le
mundolingual societá.{blank}footnote:[Ci ja es usat li líttere c con
su duplic pronunciation. On mey anc remarcar li metode formar li
imperative _ha Vo_ per inversion del pronómine. Ci Lott anc usa _Vo_,
durant que in su unesim conceptes il usat _Tu_.]

____

Li letor va constatar que li evolution de Lott ha movet se plu e plu
in li direction quel yo sempre sublineat.

In ti ultim ovre de Lott on ja posse vider li fundament de omni
naturalistic provas. Ma un clar formulat derivation manca anc ci. Pro
to in ti témpores su demarchas fallit totalmen. Li publica ne
comprendet li valore etern de su labores, li justitá de su idés e li
clar videntie de ti profetic mente.

Un prematurat morte ha sepultet li fructes de su vast planes.

Tam plu noi deve ci memorar que Lott esset li unesim modern
mundlinguist. Nietzsche ha dit: «Primnascetes es sempre sacrificat».
Ma lor glorie resta.

// Corespondentie {{{2
=== Corespondentie

____

Heinrich Lott

a senior Karl Janotta, presidente del societé «Cosmoglotta» in Wien.

Plur vezes yo havet li honore esser invitat de vor estimatissim
societé a discurses, e in un tel ocasion li desir esset expresset,
reciver plu detalliat informationes pri Julius Lott, quel plur annus
ante nu anc prendet parte activ al elaboration de un lingue
international. Julius Lott esset li fratre de mi patre, e yo es parat
con plesur dar informationes pri li vive de mi oncle.

// XXX NOTE: li marca original de págine -19- esset in li sequent
// paragraf:

Mi oncle Julius nascet ye li 16 februar 1848 in Fürstenfeld in Styria.
Li die de su morte es li 21 februar 1905, do il morit in li 58-m annu
de su vive quam oficiario superior in li direction del Privilegiat
Austrian Nordferrovia in Wien. Mi avo, i.e. li patre de Julius Lott,
Friedrich Lott, originat de Halberstadt in li provincia Saxonia e
nascet ta 1794 quam filio del borgesi stoffero Friedrich Lott in li
dom «Hinter der Münze» (detra li monetería), quam di li testimonie
baptismal de mi avo. Il immigrat versimil inter 1820 e 1830 a
Austria e etablisset se in Fürstenfeld in Styria u il maritat li filia
Franziska del interprendero de edificies Andreas Flack. De ti maritage
provenit 16 filies, de queles li max mult morit in un etá tre juvenil.
Un etá medial atinget solmen li filio Heinrich Lott (mi patre), un
filia Maria Lott maritat Pferschy (de quel vive ancor un nepotessa, li
instructressa Martha Pferschy, in Pischelsdorf in Styria) e Julius
Lott, de quel vive ancor li filias Ernestine, vidua de Calben e
remaritat Günther, e Sidonie Lott, ambi in Wien.

Li patre de Julius Lott esset dom-proprietario e lupul-negociant in
Fürstenfeld; li dom patrin jace vis a vis li «Grazer Tor» (Porta de
Graz) e es hotémpore proprietá del casse de sparniages de Fürstenfeld.
Por Julius Lott li carriera militari esset selectet. Il esset misset
al Academie Militari in Wr. Neustadt, quel il quittat in 1866 quam
leutenante de artillerie por participar strax li campanie contra
Prussia. Ma pro que in li prussian armé versimil proxim consanguines
marchat contra Austria, Julius Lott petitionat pro to, quam on di, e
poy li ordone de march-rut ha esset changeat. Ma Julius Lott plu tard
trovat ne plu joy de su carriera militari, nam il quittat voluntari li
servicie militari e intrat li servicie civil del Privilegiat Austrian
Nordferrovia. Il maritat se con Ernestine Paulizza, li filia de un
architecte e ingeniero de Graz.

// XXX TODO: «mi tante -- ella» ?

In mi infantie yo passat tre sovent li témpore del vacantie scolari in
li familie de mi oncle Julius Lott e de ti témpore it restat in mi
memorie, que li oncle mastrisat tre mult lingues, e il trublat
alquande mi vacantial repose per que il instructet me zelosimen in li
lingue italian, nam il opinet que li hom deve posseder lingues por
trovar su existentie in li munde. In annus posterior yo observat que
li oncle ocupat se tre zelosimen pri li lingue international «Volapük».
Sur su scritable un grand quantité de libres e brochuras stat
staplat. Yo opine que il editet anc un revúe e fat un corespondentie
de un enorm extension: nam yo memora ancor, que yo portat con su
filies li lettres in corbes al posta. Til tard in li nocte il sedet
apu su scritable, talmen que mi tante devenit tre indignat pro to;
ella maledit to e dit sovente, que ella va metter li tot linguallia
(_Sprachenkram_) in li forn, si il ja ne plu have témpore por su
familie. Sovente li oncle fat in Wien in divers salas discurses a
queles anc yo devet assister, e che queles sempre mult auditores esset
reunit. Yo audit tre sovente, que il volet mem ameliorar li lingue
international «Volapük», e il anc editet divers libres in ti sense.
Teles es ancor trovabil, quam on di, in li biblioteca del universitá
in Wien.

Regretabilmen li familie ne respectat li corespondentie de mi oncle,
quel il havet in grand extension con interessates in li exterland. Li
filies de Julius Lott esset in li ultim annus de su vive ne plu in li
hem patrinal. Yo self esset ja in Germania, e su marita, mi tante,
tractat li libres e scriptes quam maculatura, talmen que regretabilmen
mem ne un document nos es conservat pos li morte de mi oncle. Yo posse
ancor memorar har sovente videt, que un vivi corespondentie evenit con
un senior de Wahl.

// XXX NOTE: li marca original de págine -20- esset in li sequent
// paragraf:

Si vor estimatissim societé nu ha constatat, que ja Julius Lott havet
idés fundamental por un lingue international secun vor sistema,
e si sur fundamentes posse esser continuat li construction, e si per
to Julius Lott posse esser honorat denove, to es un joy e satisfation
por su descendentes, e noi regreta extremmen que noi ne posse
contribuer ancor plu precis detallies ex li vive de Julius Lott. Si
noi vell posser decovrir alcú quelccos, quo vell posser esser de
interesse por vos, noi va hastar informar vos pri to. Pro mi ciecitá
(causat per un grav oftalmie) regretabilmen yo self ne posse dedicar
me in detallie al studie de vor lingue international, ma mi filio
Eberhardt Lott, quel ja ha visitat anc vor discurses, have un grand
interesse pri it, precipue pro que il es studiante in li Academie por
Comercie International u il ocupa se anc pri li studie del francesi e
anglesi lingue, e pro que il ultra to es inscrit por latin in li
universitá de ci.

Respectosimen +
Heinrich Lott, +
Wien XVIII., Erndtgasse Nr. 31.

____

'''

Li autor del superiori epistul, Heinrich Lott (li filio del fratre
Heinrich de Julius Lott), ha esset durant long annus li comercial
director de societés anonim in Germania. Il devenit ciec pro un grav
oftalmie, quittat pro to li servicie quam director comercial e ha
depoy in Wien un firma special e in gross por musical cordes e por
cordes de ráckets. Senior Heinrich Lott nos ha mettet in disposition
anc un fotogramma de su oncle quel noi reproducte in ti ci numeró. Ti
qui vole informar se adplu pri li cosmoglottic activitá de Julius
Lott, ples leer anc li Interlinguistic reminiscenties de sr E. de Wahl
in li present caderne e li articul «Un precursor ínjustmen obliviat»
de Prof. Ric. Berger in nr 57.

[.author]
Red.

// Litteratura {{{2
=== Litteratura

// Pro quo noi studia historie? {{{3
==== Pro quo noi studia historie?

[.author]
De John Lee Madox.

// XXX NOTE: li marca original de págine -21- esset in li sequent
// paragraf:

Li studia del historie procura nos li perspective necessi por
comprender nor epoca e posi nos in statu separar li durativ elementes
in li vive contemporan del accidental e fugitiv tales. Studiante
historie, noi es (quam Morley dit) simil al avio quel vola tam alt,
que il vide un gruppe de insules ne quam li isolat partes de terre,
quam ili sembla visibil del superficie del mar, ma quam parte de un
unic catene de montes submerset. Comparante li presentie con li
passate, noi vide strax que li presentie es superior in respect
material, spiritual e moralic. Sclaveríe e servitude ha desaparit.
Soldates, marineros
e scol-infantes ne plu es bastonat. Li potentie fisical e legal del
mann súper li fémina diminue. Paratitá a auxilie e a misericordie es
crescent. Qualmen noi posse venir a comprender ti ci circumstanties
ameliorat? Solmen per li studia del passate, quel ha productet les.

Li historie ne repeti se total exactmen, pro que li factores ne es
precismen li sam e pro to li analogie ne sempre es plen perfect. Ma un
diligent studie del capitules de historie revela un lege del
continuitá, un lege del permanentie per li change, un lege del mutual
dependentie inter omni membres del rasse homan e un lege del progress
moralic.

Un studie critical del historie es higienic por li intelectu, pro que
ti ci es liberat de su credulitá. Li credul homes credet que li grand
guerre va esser un «guerre por far fine a omni guerres futuri»; ma
qui conosset li historie universal, ti facilmen posset previder li
querelle pri division del terren conquestat quel vell erupter che li
conclusion de pace.

Li studia del historie fa plu vast nor horizonte mental. Un hom qui in
su pensas nequande transgresset li límites del territorias de su
patria, necessimen es un hom con mentalitá limitat. Su circumité apare
le plu important quam omni altricos; li turre de eclesia de su village
es plu alt quam li egiptian piramides. Ma si il es in statu vider
qualmen altri homes vive, il deveni un altri hom. Il veni a conosser
homes e coses pri queles il nequande havet un idé. Si il es un
observator sincer e atentiv, il va remarcar que quelc homes e coses es
plu bon e quelc plu mal, e que ultra li montes de su patria existe
mani bon coses. Quo noi in viages aprende pri altri landes, to li
studie del historie doce nos pri altri eras.

Li studie del historie fa nos plu tolerant. Quande noi aprende que in
passat témpores honest homes ha luctat pri principies queles hodie noi
reconosse quam índigni, que homes religiós ha sequet con ardore a un
doctrina quel li homes de plu tard epocas ha reconosset quam fals, que
sincer homes in bon credentie ha fat actiones queles hodie chascun hom
regarda quam ínjust, tande noi va hesitar dogmatisar o insister pri
que nor judicies es ínfallibil e que chascun que ni concarda con nor
opiniones, es sive un foll sive un rascale.

[.author]
Ex «Current History», New York. +
Trad. A. Deminger.

// XXX NOTE: Ci esset li marca original de págine -22-

// Foren lingue {{{2
=== Foren lingue

Un mann qui ne savet alcun parol turc, havet comercial aferes in
Turcia. Un die il venit ínprevidetmen in un restaurante completmen
turc. Perplex il regardat li curiosi grafic signes sur li menú-cart,
quel li servero turc presentat le. Con rapid decision il indicat per
li fingre li unesim linea; e li servitor aportat le un pilav, un
manjage de ris. Li gast esset content, e quande il permanjat li ris,
il indicat li sequent manjage. Li servitor aportat denove un pilav,
quel esset preparat in altri maniere. Solmen con pena li gast inglotit
su iritation e li duesim pilav. Quo il devet far nu? Demandar li
sequent manjage? Forsan it esset denove un pilav. Il decidet pro to
observar, quo li mann ye li table vicin vell dir al servitor, e si li
manjage vell pleser le, imitar li parol tam bon quam it successa. Li
farinage por exemple, quel li vicino ho-moment manjat, aparet
passabilmen gustosi. Bentost poy li mann vocat li servero, monstrat a
su platil e dit: «Dahar bir defa». Quande li servitor aportat ancor
un portion del apetitosi farinage, li gast fat signe al servero,
monstrat a su platil e dit: «Dahar bir defa». Li servitor aportat --
ancor un portion pilav. Plu tard al foren dit su amic comercial, que
«Dahar bir defa» significa «Lu sam!»

[.author]
--
Ex li revúe mensual «In die weite Welt», Wien, II-m annu, nr. 5, may
1925.

Translatet de Karl Janotta.
--

// Fabul {{{2
=== Fabul

[.author]
De Klabund.

Per mi promenada-baston yo per-picat un formiciera. Furiosimen e
alarmat li animales curret in turbulentie. Subitmen yo levat li baston
e partit. Li animales, vidente desaparir li baston in li aer, criat:
«Quel strangi avie!» -- Un formíca apartmen audaciós, ha ascendet li
baston. Yo devet escartar it. Totalmen iritat ella arivat che li
altres. Excitatmen ella exclamat: «Li avie tenet un hom in su
ungules; it manja homes!» -- Poy ella retirat in contemplation, scrit
un libre: «Specie, descendentie e organisme del nov decovrit
baston-avie» e ella esset habilitat a professor ordinari del zoologie
in li universitate de Przmnldtbk…   Trad. E.P.

// XXX NOTE: Ci esset li marca original de págine -23-

// Record de rapiditá {{{2
=== Record de rapiditá

// XXX TODO: Confirmar li separation del paragrafes e su autores o
// traductores (hay solmen du subscrituras):

In li munde animal. Quam ha monstrat minuciosi explorationes de un
anglés scientist, li special atention de quel es directet al mecanisme
volativ de divers species de insectes, on posse considerar quam li max
rapid ente in li munde un mosca in Sud-America, nominat Cephonemyia.
Ti micri artist in vol atinge li íncredibil rapiditá de 350 metres ye
seconde. To es 1260 kilometres per hor, do presc lu triplic del actual
record de rapiditá che li modern aeroplane (460 km/h). Ultra to li vol
es absolut ínaudibil por li orel homan, e anc li ocul posse percepter
solmen un punctu passant con fabulatri rapiditá.   Trad. Edgar de Wahl.

Do li mirabil mosca Cephonemyia have un plu grand rapiditá quam li son
in aer (331 m/sec ye 0°C e 760 mm Hg pression atmosferic) e presc li
rapiditá de un punctu equatorial del terre (463 m/sec) e quam li
molecules de aer atmosferic (485 m/sec ye 0°C).

In li cosmo. Li american astronomos Humason e Pease mesurat li max
grand rapiditás de materie, i.e. de córpores celestic. Secun li
pricipie de Doppler aplicat al spectroscop ili recentmen constatat que
quelc nebules in li constellation Coma Berenices have un translation
in li radie visori (velocitá radial) de 7800 km per seconde. Abstraet
del lúmine (299{nbsp}800 km/sec) e altri oscillationes del ínmaterial
«ether» (radies gamma, Röntgen, caloric e electric), in li tot
universe solmen li radies de catode have un plu grand rapiditá, i.e.
100{nbsp}000 km/sec ye tension de 30{nbsp}000 voltes.

[.author]
E.P.

// Reclame {{{2
=== Reclame

// XXX NOTE: li marca original de págine -24- esset in li sequent
// paragraf:

// XXX TODO: Confirmar formate, fórsan cite:

… Null progress posse devenir populari sin reclame. Presc nequande un
progress esset salutat con joy e acceptat con favore quande it aparit.
On vell opiner, que nov inventiones es fat, pro que on sentit un
antiqui statu quam ínsuportabil, ínsuficent. Tre fallit! In li cap del
inventor li innovation nasce -- ma li publica curtmen refusa it; it
recomanda li ancian statu quam li plu bon, it ne ama li progress. Ci
li reclame deve comensat, it deve educar li publica e per lent labor
far acustomar it al progress. Solmen tande, pos decennies, li homes ne
comprende, qualmen ili posset perdurar jamá sin ti innovation …

[.author]
--
Ex «Handbuch der Reklame» (Manuale del reclame) de Johann Frank.
Tagblatt-Bibliothek Nr 600/604a Steyermühl-Verlag, Wien.

E{dot} Moess
--

// Subventiones al Occidental-Union {{{2
=== Subventiones al Occidental-Union

Albert Haldin (Eskilstuna): 100 sved K. -- Jan Casse (Köbenhavn): 107
ö. S. -- General Director Gerald A. Moore (London): 33 pounds. --
Reg.-Rat Dr. Mell (Saalfeld-S.): 15 RM. -- R. Weber (Argenteuil): 15
frs. fr. -- Prof. Dr. E. Küppers (Freiburg i.B.): 10 ö. S. -- H.
Gaminger (Judenburg): 5 ö. S. -- Cap. Giovanni Zaccaro (Brindisi): 19
Lire.

Cordial mersí.

[.author]
Occidental-Union + Central Oficie.

// Avises {{{2
=== Avises

Por impedir interruptiones in li expedition del revúe, nor letores mey
payar immediatmen li abonnament por 1930 per postmandate o banknotes o
chec in lettre registrat (recomandat) al adresse: Cosmoglotta,
Postfach 10, Mauer bei Wien, o anc per chec postal in li landes:

Austria: Postsparkassen-Scheckkonto Nr. B-125.211, Sparkasse Mauer,
Konto 3137.

Germania: Postscheckkonto Köln 7831. Dr. August Peipers.

Francia: Chèques postaux Strasbourg 94.49, G. Bohin.

Svissia: Postchec-Conto II. 1969, Fred. Lagnel, Chapelle (Vaud).

Tchecoslovacia: 29.428 Praha, Milan Nedvídek, Tábor.

Li simplic abonnament annual por 1930 custa 0,5 Dollar = 3,5 ö. S. =
2,6 sv. fr. = 2,1 RM = 16 c. K.

Un abonnament de propaganda custa li duplic precie (1 Dollar), in
compensation de quel li administration misse tri exemplares del revúe.

Payamentes ulterior por subtener nor propaganda e ameliorar li revúe
va esser acceptat con grand mersí e publicat in Cosmoglotta sub
rubrica «Subventiones» con indication del plen nómine del donator si
li don es plu grand quam 0,5 Dollar e si un altri desir ne es
expresset.

Li tabelle de contenete de Cosmoglotta 1929 va esser juntet al sequent
numeró.

[.author]
Administration.

****
Eigentümer, Herausgeber u. Verleger: Occidental-Union, Sitz: Mauer b.
Wien. Verantwortl. Redakteur: Ing. Engelbert Pigal, Liesing bei Wien.
Druck: Milan Nedvídek, Tábor.
****

// Cosmoglotta A 69 (1930-03/04) {{{1
== Cosmoglotta A 69 (1930-03/04)

Oficial organ del Occidental-Union

Consacrat al developation, propaganda e aplication de

Lingue International Occidental

Redaction e Administration: Postlach 10, Mauer bei Wien, Austria.

Annu IX Nr 2   Marte, April 1930   Numeró 69

ifdef::original-tocs[]

// Contene {{{2
=== Contene

- Cronica, pg. 25.
- Complet grammatica (III. Derivation: B. Sufixes productiv: 1.
  Sufixes nominal productiv: -li … -ut), de K. Janotta, pg. 37.
- Nationalitá, de J.W. Goethe, pg. 41.
- Fate, de Dr. C{dot} Schoiko, pg. 41.
- Impertinentie, de Jtt., pg. 42.
- Ver aspect del guerre, de E.M. Remarque, pg. 42.
- Propaganda per «Occidental, die Weltsprache», de central Oficie, pg.
  43.

endif::original-tocs[]

// Cronica {{{2
=== Cronica

// Libres {{{3
==== Libres

«BIBLIOGRAFIO DE INTERNACIA LINGVO de P.E. Stojan, licencito en
sciencoj». To es li titul de un grandiós fundamental ovre just editet
del UEA (Universala Esperanto-Asocio, 1. Tour de l'Ile, Genève). Precie.
sv. fr. 12,50.

Ti grand volume (560 págines in formate 160 x 240 mm) contene li til nu
max complet colection de materiales publicat pri li tema de un universal
lingue, includet anc pasigrafies, codes, logistic sistemas etc. Es
mentionat plu quam 6{nbsp}400 numerós, contenent libres, gazettes, revúes,
indicationes in ovres etc.

It es un ovre de grand valore por li interlinguistica, mersiand a Mrs.
Alice V. Morris (New York), nascet Vanderbilt, honorari secretariessa de
IALA (International Auxiliary Language Association), quel ne solmen dat
su auxilie por li financial garantíe de ti ovre, ma quel anc colaborat
in li redaction e corection.

In general it es un digni monument al juveni pioneros cadet in li grand
battallie por un grand idé. Quam monument it esset pensat naturalmen por
Esperanto, quel ha fat li max productiv labor in ti campanie, e anc have
li max mult abnegativ fidel victimes. Anc li presc 260 págines consacrat
al publicationes in e pri Esperanto contene 80% morites. Anc ti folies
es un epitafie de un grand sepultoria. To on ne mey obliviar, vidente li
grand númere de editiones!

// XXX NOTE: li marca original de págine -26- esset in li sequent
// paragraf:

Si on compara ti quantitá, publicat durant 40 annus in li 200{nbsp}000-popul
de Esperanto con ti del micri popul estonian de un million in essentie
agricultural, contenent anc infantes, li comparation ne es tre
incorageant por li movement international. Nam li production del
estonian in li ultim 10 annus es ne 5 vezes plu grand quam
Esperanto, ma 25 vezes, e si on considera li quantitá del printage, it
posse atinger lu centuplic.

Que li «Bibliografio» es un ovre propagandistic anc por li extran
publica, on posse vider per mult micri coses. Unesimmen li
Esperanto-text es tre concis e minimal, pro que omni publicationes e anc
citates ex ili es dat in li original lingue. Adplu es aplicat del autor
un ingeniós tric. Por que li neutral publica ne mey esser chocat per li
detant «kaj», on ha substituet it per «&»!

Simptomatic por li actual situation del question del lingue international es que li
autor absolutmen abstene se de picaturas al adresse de Ido. Ni un parol
pro trahition de L. de Beaufront: mem un portrete de L. Couturat es
insertet. «De mortuis nil nisi bene». Ma tant plu tal picaturas e secret
ataccas recive Occidental, Kosmoglott e Cosmoglotta, quo pruva que in li
ductent circules de Esperanto on nu ha bon comprendet li dangere
representat per Occidental, ne al triumf del idé del lingue international ma del sistema
Esperanto.

Ti ataccas e assertiones es sovente grotesc. Pri li autor de Occidental
Stojan parla sempre quam pri un ex-volapükist, benque ti periode durat
solmen un demí-annu, e poy 6 annus il laborat por Esperanto e esset un
del unesim autores in Esperanto. Por exemple Stojan scri (pg 447): «Li
autor del nu agitant Occidental de facte continua li tradition de
Volapük, … noi do ne va esser surprisat si li objectiv futur historie
va constatar, que Volapük ha efectet quam retrograd element, nociv por
li ver progress del mundlingual movement» (scilicet por Esperanto!).
Regretabilmen Stojan ne di quo il ha trovat volapükistic in Occidental.
Probabilmen ti sol cose va esser li -s final del plural! Vermen on posse
solmen rider pri li idé que Occidental have tendenties retrograd e
volapükistic!

Anc li nómine Occidental da a Stojan li ocasion (pag. 514) asserter que
ti lingue have solmen li scope contentar li occidental popules.
Regretabilmen il ne di nos quo «oriental» trova se in Esperanto! Noi
pensa que just li analitic structura de Occidental va plu pleser al
orientales, quam li sintetic de Esperanto. Il asserte anc que asiates va
trovar desfacil paroles quam «stalplum, strax, stradrelvia» etc., ma
esque Esperanto ne possede simil paroles? P.ex. «fermriglos,
disshirbati, forjhetajhbulo, artmetia, stratshprucilo» etc.?

Sur li págines 63 sur nr 238 li idés de De Brosses pri li lingue
international (i.e. que it deve esser excerptet ex li lingues existent)
es nominat «profundmen just», e li autor constata que Occidental
realisat ti idés, ma obtenet «malan rezulton», quo omni non-esperantist
comprende quam resultat «mal», i.e. non-bon, ma quel significa in
Esperanto «contrari». Por parar strax li reprocha de un intentet
miscomprensibilitá, Stojan advere continua: «tute kontraŭan ĉe(?) la
unua ideo de De Brosses»: ma ti aposition ne impedi li miscomprension.

// XXX NOTE: li marca original de págine -27- esset in li sequent
// paragraf:

Il di que li orientales ne conosse li duplic consonantes, ma esque in
tot ili conosse li latin lítteres? Ma que asiates in lor lingues ne
conosse diferentie de long e curt síllabes, es un vermen grotesc
assertion. Forsan on ne scri les, ma ne existe lingues in queles omni
síllabes e sones es egal long! Ma paper es pationtios: «Assertare
audacter, semper aliquid haeret». E esque Esperanto self ne scri «finno,
Finnlando, gallo, Gallujo»?

Stojan torna se contra li societé Kosmoglott, pri quel il repeti fals
assertiones (pg. 197) ja pluri vezes refutat. Li autor descri li
pre-historie del societé «Kosmoglott», e con despite il asserte que li
revúe «Kosmoglott» ha procedet ínjust per propagar Occidental. On crede
vider li penas constructer denove un mite de trahition de Esperanto pri
nascentie del Occidental-Union (quel es mortat per silentie, malgré que
omni altri micri organisationes de lingue international es mentionat), quasi un
repetition del «bofrontaĵo»? Li animositá torna se ultra al autor de
Occidental anc contra L. Linzbach, li max impartial hom possibil, li
ovres de quel sub nr 864a es caracterisat in lapidari maniere: «ni su
“transcendent algebra”, ni “Mathematische Ideographie” ne ha necos
comun con matematica».

It es damage que per tal excursiones li autor detrimentat li pur
scientic caractere e alt valore de su meritosi labor.

E in vice tractar li problemas vermen scientific del interlinguistica
per dar p.ex. excerptes ex li revúes Progress, Progreso, Mondo,
Interpretor, Kosmopolit, Linguist, Kosmoglott etc. etc. on constata in
mult locs, esque es usat ci e ta li formes «Arablando» o «Arabujo» o
«Arabio», «Meksiklando» o «Meksikujo» etc etc (vide nrs 1895, 1909, 1911
etc.)

Tre interessant es li sequent passus in li «enkonduko» del ovre (pg.
15): «Un comparation de ti elementes semblantmen disperset in li témpor
e tra li spacie, ducte al constatation que Esperanto ne aparit subitmen,
quam «deus ex machina», quam isolat product de un hom, ma que it
cristallisat se poc a poc, absorptente se self ex li oportun medie e
profitante conscientmen o ínconscientmen ex li anterior labores de
antiqui epocas.» E por sublinear to, noi lee sur pg 470 pri li ovre
«Palais de 64 fenêtres» de J. de Ria (nr 5691): «lingue a posteriori, de
quel li aspect posset suggester a Zamenhof li fonetica de Esperanto». To
es un nov vispunctu del nascentie de Esperanto, quel secun li oficial
«Historio» saltat ex li cerebre de su autor quam Atene ex li cap de
Zeus.

Mem plu interessant es li constatation que IALA auxilia sistematicmen
singul projectes de lingues (pg. 194), p.ex. Ro per su
honor-secretariessa (nr 6248) sam quam li present ovre.

// XXX NOTE: li marca original de págine -28- esset in li sequent
// paragraf:

Li capitul pri li «Kritiko de Esperanto» (pg. 458 e sequentis) monstra
un ver heroisme e self-abnegation de autor e editoría, ambi va
esperantistic. Noi cita li critica de André Blondel (pg. 459) ex su
raport córam li congress del «Association française pour l'avancement
des Sciences» 1904 in Grenoble. «Por li propagandistes del nov lingue
international… Esperanto es un sorte de Coran de quel Zamenhof es li
Mahomet, e omni critica sembla les presc sacrilegie… Li alfabet…
es deplorabil e posse esser explicat solmen per li habitudines slavi. Li
admiration por li grammatica esperantic es tre difuset, e támen, si on
examina it con impartialitá, on ne posse reputar it superior quam ti de
Pirro 1868… Li adoption del
final «a» uniformmen por omni adjectives… imposi ínutilmen al lingue
un molest monotonie… li supression del articul índefinit «un» sembla
un economie quel va genar omni popules europan… Dr. Zamenhof…
opine quam preferibil usar un «macédoine» de radicas heterogen con li
intention compleser un por a omni adherentes…»

Ma anc ci on vide li cáos (o intention?) in ti ovre, nam un del max grav
ovres del critica contra Esperanto es indicat solmen per un linea
ínsignificativ in li capitul pri li critica de Esperanto (pg. 459), ma
che li ovres por Esperanto it es tractat per un long excerpte in lingue
german e quelc lineas in Esperanto (pg. 256). In ti lineas noi trova li
sequent vermen interessant confession: «Quelc esperantistes, mem pos
plurannual usation de nor lingue, ne posse corectmen aplicar li
acusative, si lor patrin lingue ne conosse it».

Que un unesim tal labor ne posse esser absolutmen complet, es
comprensibil, e si in fine noi da un liste de complementes, to ne es por
criticar li autor, ma por contribuer a un suplement quel mey coronar ti
ovre. Noi deve anc constatar que li reproduction del images es
ínartistic e ínhabil. Li statisticas es dilettantic e miscomprensibil,
mem fals. Li tipografic execution es sin modern gust e mem salop; p.ex.
li págines 7 til 12, 19 til 26 ne es numerat. Li arangeament es
ínpractic; li ultim fact es ja pruvat sur li págines 3 til 6 o sur li
ultim págines. E ti sistematic index mem ne contene li numerós del
págines; li duesim e triesim parte del ovre es anc ne specificat in li
index secun numerós del ovres (ni secun págines). Altri indexes es
disperset sur li págines 20 til 25, 527 til 557; li liste del usat
«mallongigoj» (abreviationes) es posit sur li págines 25 e 26, ma altri
abreviationes es indicat sur li págines 210, 211, 306, 468, 517 e 528.
Per un parol: un «cáos».

Ci seque quelc remarcat erras e omissiones por corecter les in un futur
suplement.

Inter li lingues manca: (1) «Auli» (E. de Wahl), specimen in
Discussiones nr 2, 1909, e in li «Comparaisons des divers types actuels
de langues internationales», 1912 (edition de Belga Sonorilo). (2) «Omo,
jazyk celoveka» (V.j. Vengerov) Svertlovsk, tsentromlat 1927.

It es fals que «Kosmopolit» havet solmen 3 numerós. De Wahl p.ex.
possede mem li nr 13.

Li redactor de «Cosmoglotta» ne es de Wahl, ma ingeniero E. Pigal in
Mauer bei Wien.

// XXX NOTE: Li marca «(!?)» ne es del transscritor, ma original:

Sur li págine 296 manca li grass indication del lingue sved sur li
margin apu nr 3093, sammen sur li págine 510 apu nr 6249 li indication
«Ido»: sur li págine 513 on trova sur li margin li indication N in vice
de «Occidental»(!?).

Che «Volapük» manca un considerabil númere de editiones: In li
chinés-volapük gazette «Van Kuo t'uny hua tzu tien» es mentionat li
vocabularium chinés-volapük de sr Polette, mancant in li «Bibliografio».
In plu:

Proschko -- Vomagledom, trad. R. Gunert, editor K. Kravani, Wien VII.,
Mariahilfer Straße 64.

// XXX NOTE: ci esset li marca original de págine -29-

Andersen- Magabuk nen mags, trad. Dr. Lederer, editoría Mayer. Eduarh
Heinrich, Leipzig, Roßplatz 16.

Manca li sequent gazettes e revúes volapükic:

1. Volapükabled zenodik: de Wahl p.ex. possede li annu-colecte VIII de
   1888.

2. Volaspodel, C. Sprague, New Orleans, U.S.A.

3. Musam, M. Schumen, Halle.

4. Spodel Volapükik, R. Böger, Hamburg.

5. Yomi Uri Jimbun, Tokio.

6. The Volapük Journal, M. Hain, London.

7. Volapükabled Tälik, Amoretti, Torino.

8. Volapükel nedänik, J. Brackmann, Harlem.

9. Bevünetik nuns konfidik, A. Nilson, Gefle.

10. Volapükaflen jveizik. C. Schmidt, St. Gallen.

11. Revista del Ateneo Caracense y centro volapükista Español.
    Iparaguire. Quadalajara 1888, continuation del EL Volapük in
    Madrid 1885.

12. Mitteilungen des wissenschaftlichen Weltsprachevereines. Wien,
    Darwingasse 7

13. Volaspodel, New York, mensual, Nov. 1887 -- x, juntet al The
    Office, 3 7, College Place, N.Y.

Un tal grand númere de volapük-gazettes es un poc strangi e monstra in
ti direction un cert descuidositá, proque ancor hodie vive un cert
númere de volapükistes queles vell har posset dar informationes, inter
altres li incriminat ex-volapükist e poy autor de Occidental, tam plu
que in un post-cart del 11. XI. 1928 il scrit a sr Stojan «A propos, pro
quo Vu ne misse me li «Bibliografie» de 1885-1925? Ci yo vell posser
junter quelc editiones probabilmen ne conosset a vos». Do it sembla que
ti manca esset plu politica quam descuida. 13 volapükgazettes plu, to
representa un infortiation del mispreciat Volapük.

Pri «Occidental» manca li sequent editiones:

- Alfabet del Stenografie International (Cosmo-Stenografie), Marius
den Outer, Rotterdam.
- Occidental, ett Västerlandski Kultursprak, de Mag. A.Z. Ramstedt,
Helsingfors 1927.
- Problém jazyka mezinárodního, O. Multis, Brno, 1928.
- Konec Babylonu, Jan Amos Kajš, Brno.
- Postcart-curs de Occidental, J.A. Kajš, Brno, 1925.
- The problem of an international language and its solution in «Occidental» the language
of international words, Eric Biddle, Chester, 1928.

On ne save esque to es un metode por diminuer li valor del adversario, o
del merce quel on vole comprar.

Altri ovres ne contenet in li present libre es li sequent:

// XXX NOTE: Li marca «* * *» ante «Einführung der Weltsprache,
// Wien, 1875.» sembla significar que es pluri autores. Li libre es in
// <https://sammlungen.ulb.uni-muenster.de/hd/content/structure/4722878>.

// XXX NOTE: li marca original de págine -30- esset ínter listunes 5 e
// 6:

- Osias Parnes, Weltsprache, Wien, 1901.
- J.G. Büsch, Gewinnt ein Volk…?, Berlin, 1787.
- Joh. Mons, Die Weltsprache, Prag, 1888.
- {asterisk} {asterisk} {asterisk}, Einführung der Weltsprache, Wien.
  1875.
- Elie Courtonne, Langue auxiliare néo-latine, Nice, 1887.
- Paul Steiner, Pasilingua, Berlin, 1888.
- Paul Steiner, Zwei Weltsprachensysteme, Berlin, 1888.
- Rivarol Antoine, De l'universalitá de la langue française, Boston,
  1919.
- Holman, Der Universal-Dolmetsch, Graz, 1870.
- P.S., Ricerche e proposte intorno ad una lingua universale, Milano,
  1846.
- Pietzker, Friederike, Ueber die Möglichkeit einer künstlichen
  Universalsprache, Hamburg, 1889.
- Janotta, K.A., Wörterbuch Ido-Deutsch, Wien, 1920,
  Anzengruber-Verlag.

In li capitul del stenografies international manca «Panscrit» de
Scheithauer (adaptat de E. Pigal) e inter li Esperanto-stenografies
brillia per absentie li conosset «Rapidskribo» de Scheithauer,
probabilmen pro que Scheithauer propaga Occidental.

Un erra es sur págine 22, li enumeration de Edilo quam lingue: it esset
un propaganda-folie por Ido.

To es solmen li resultate de un curt revision; ma noi es convictet que
noi vell posser augmentar ti liste del mancant ovres in un deciplic e
mem mult plu grand dimension, si nor coidealistes del naturalistic scol
del lingue international vell colaborar pri li revision del present
libre. E ti circumstantie es tre regretabil; nam quande va revenir li
possibilitá de editer un tal ovre?  EW., Jtt., EP.

'''

LI QUESTION DEL TEMA VERBAL E DEL SONES MOLLAT IN LI LINGUE
INTERNATIONAL, studie presentat al Occidental-Academie, de Mag. phil.
A.Z. Ramstedt, A. Creux, Dr. J. Aschwanden, Dr. H. Nidecker,
Occidental-Buró, Chapelle (Vaud), Svissia, 1930, 230 x 260 mm, 34
págines, staplogramma. -- Regretabilmen ci manca li loc por recenser li
detallies del articules del quar autores pri li sam tema. Ma on posse
vider que ti problema ne ja es plen clarificat, nam li quar autores ne
posset interconcordar pri unitari propositiones. Ma noi espera que li
labores del Comité Linguistic va developar un plu profund exploration de
ti tema talmen que in fine li Academie va posser far su decisiones secun
li propositiones del Comité. Noi recomanda a interlinguistes queles
ocupa se detalliatmen pri teoretic interlinguistica, comendar ti
brochura tre interessant che li editoría; li precie es fr. sv. 0,50.
Jtt.

CURS DE OCCIDENTAL Lingue International modern por angleses, de Eric
Biddle. Editorías: Occidental-Buró, Chapelle (Vaud) e The British
Occidental Society, 18, Meadows L. Chester (Anglia). Precie sv. fr. 0,50
(ö S. 0,70. Per facil leturas, comensante con li historie e avantages de
Occidental, li brochurette introducte in li elementes del lingue. Li
final articules humoristic es ilustrat per li conosset maestroplum de
Prof. Ric. Berger. Benque li curs es tre curt, it totalmen sufice por
auxiliar angleses comprender e scrir Occidental textus. Por ulterior
perfection in expressiv usada del lingue li comensante posse continuar
per leer li Complet Grammatica ja redactet in Occidental.

// XXX NOTE: ci esset li marca original de págine -31-

Li caderne have un interessant vocabularium (reading key) contenent
usual paroles comprensibil ne ínmediatmen a persones queles save solmen
anglés. Ti liste simultanimen es un eloquent demonstration por li
excellentie del fundament de Occidental pri tal paroles international de
latin orígine por queles anglés have germanic teles. Interessates
anglofil del lingue international forsan vell demandar formar divers
paroles del lingue international fro paroles anglés: p.ex. de: friend (vice amic), year
(vice annu), to open (aperter), heart (cordie), easy (facil), happy
(felici), moon (lune), nose (nase), name (nómine), to forget (obliviar),
to lose (perdir), to follow (sequer), to fear (timer), to sell (vendir),
green (vice verd) etc. Ma sr Biddle instructe nos in su ingeniósmen
composit clave de letura que anc ti de su conationales queles have null
saventie de extran lingues, comprende ti Occidental-paroles per li
angles orfan derivates: amicable, annual, aperture, cordial, facility,
felicity, lunar, nasal, nomination, oblivion, perdition, sequence,
timid, vendor, verdure, etc.   E.P.

DICTIONAIRE FRANÇAIS OCCIDENTAL de Ric. Berger, Occidental-Buro,
Chapelle (Vaud), Svissia: 315 págines staplografat, 180 x 220 mm, sv.
fr. 3,-. Ti ovre es li resultat de un vermen grandiós labor, tre valorós
por li propaganda de Occidental in li landes de lingue francés. It
contene li traduction de circa 12{nbsp}000 vocabules francés.

HISTORIETTES in Occidental con traduction francés. De Ric. Berger,
Occidental-Buró, Chapelle (Vaud), Svissia: 50 págines, 230 x 180 mm,
staplografat; sv. fr. -.50. Li articules reunit in ti opuscul es
destinat a ti homes, queles pos studie del «Cours complet d'Occidental»
(vide nr 68, pg. 3) desira perfectionar se. Pro que li leturas es in
Occidental, ti libre es anc leibil de persones ne savent li lingue
francés.   Jtt.

// XXX NOTE: li marca original de págine -32- esset in li sequent
// paragraf:

IDEOGRAPHIE MATHEMATIQUE, étude du langage philosophique par Jacob
Linzbach (28. Rue Ducouëdie, Paris XIV), 3 fr. fr. por chascun numeró.
Sr. J. Linzbach, li conosset pasigrafist, quel ha editet su unesim prova
ideografic sub nómine de «Transcendent Algebra» in li unesim brochurette
del movement Occidental e in lingue Occidental nu pos 8 annus presenta
se al publica con un plen matur sistema. Il edite su ovre in cadernes de
8 págines. On posse esser ye divers opinion pri li practic aplicabilitá
de un tal matematico-filisofic pasigrafie, ma it es cert que li profund
e original idés del autor va dever interessar omni modern filosof e
linguist. It es conosset que mult fundamental progress tecnic ha esset
debit al fantastic idés de pensatores e experimentatores. It es suficent
mentionar li meditationes astronomic, li luderíes electric, e li enorm
signification quel ili ha atinget in li modern témpor. Noi save que anc
li lingue chinesi esset in comensa un ideografie, poy desaparit in su
claritá per manual scrition. Ma ti ideografie es un ligament cultural de
omni ost-asiates. Pro to un tal standardisat pasigrafie anc por nos
forsan posse haver in futur
un tre practic signification in tal libres queles vole standardisar
logic, filosofic, tecnic e altri conceptiones quam p. ex. enciclopedies,
lexicos descriptiv etc. On save que p. ex. un parol de un lingue
nequande coresponde absolutmen a un tal de un altri lingue in su
significationes. Li adjuntion del absolut logic ideografic signe ci do
vell posser esser de grand importantie.   E.W.

// Jurnales {{{3
==== Jurnales

OVRE, biblioteca in Occidental, serie 1930, nr 1, Tábor 1005, CSR,
Editoría del Ovre. Sub li redaction de Professor Pášma, Presidente del
Occidental-Academie, apari nu quam bimensuale in liverationes de 16
págines depos 1 februar ti biblioteca con li precie de abonnament de
0,40 dollar, 1,70 RM, 2,10 sv. fr., 2,80 ö. S. Numeró 1 contene «Europa
e Asia» de Romain Rolland e «Ú es mi hem?» de Konstantin Balmont. Ti
biblioteca oferta un excellent letura por nor coidealistes e monstra li
aptitá de Occidental por li bell litteratura.

HELVETIA, nr 13/14, 24 págines, contene un triesim concurs de
traduction. It consiste in traducter de D a Occidental li «Einleitung» al libre
«Occidental, die Weltsprache»; li premie es un oleo-pictura in valore de
100 francs sviss. Li premie del duesim concurs ne posset esser
adjudicat, pro que null traduction esset suficentmen precis. Ma on
inserte li traduction de senioretta Wilma Huber, studianta de
real-gimnasie in Wien. In ultra ti caderne contene mult leturas, in par
con indicationes vocabularic in german.

INTER NOS, bulletin propagativ del British Occidental Society, nr 4: Quo
es Occidental? Anuncias; un opinion; litteratura; etc.

LA GAZETTE COMERCIALE nr 2, Paris, 8 febr. 1930, contene un dialog quel
monstra que on aprende li lingues natural e fa mem excellent exámines
pri ti lingues, sin saver aplicar les in li practica. Per un bon
specimen de un epistul comercial li autor del articul, L.L. Ravasse,
pruva li facil aplicabilitá e comprensibilitá de Occidental.

LA GAZETTE COMERCIALE, Paris, nr 3, accentua li ínmediat usabilitá de
Occidental e demonstra it per un textu specimen.

La CHRONIQUE ARTISTIQUE, Paris, nr 2, contene un articul de sr de
Guesnet pri li tema «Le Professeur Meillet et l'Espéranto», ú li autor
monstra, que li esperantistes utilisa ínjustemn al favore de lor lingue
un frase del eminent linguist. In un altri articul comensat in
Occidental e finient in francés sr Ravasse raporta pri «Un extraordinari
experientie», i.e. pri «un hom quel aprende Occidental in quelc hores e
sin grammatica», un notario de Biel (Svissia).

// XXX NOTE: li marca original de págine -33- esset in li sequent
// paragraf:

LA CHRONIQUE ARTISTIQUE, Paris, nr 3, inserte un epistul del Societé de
Nationes, in quel es constatat, que li Societé de Nationel ha fat null
decision pri li problema de un lingue universal, e que it mem ne declara
se in favor al un o altri del artificial lingues. In plu ti numeró
contene un long e interessantissim articul de sr de Guesnet,
li presidente del Occidental-Societé de Francia. In ti articul li autor
monstra li base de Occidental in li paroles international.

LE MESSAGER INDUSTRIEL (Paris), nr 1, contene un articul de L. Ravasse
anunciant li ovre «Occidental, die Weltsprache» e accentuant li merites
de nor patron Hofrat Walther Keller. Li articul comensa in francés e
fini in Occidental.

L'ESPERT FRANÇAIS, Paris, nr 3, publica un curt articul de L. Ravasse
por Occidental e in grand part in Occidental.

LE POLYGLOTTE (10, Rue Claudot, Nancy), nr 5, contene li regules de
pronunciation in Occidental e un curt letura de M. Guilbert. Li tot
articul es scrit solmen in Occidental, un imitand methode.   Jtt.

In UPPSALA NYA TIDNING un esperantist ha citat un judicament del famós
scientist e laureate del Nobel-premie, Prof. Robert Bárány, Uppsala, pri
li instructori metode de Pastor Che, usat del esperanto-instructor Sr
Seppik. Ti judicament esset misusat talmen que un letor posset creder,
que Prof. Bárány vell har atestat que li eleves ja pos micri númere de
leciones esset capabil mastrisar esperanto. Pro to Prof. Bárány prendet
li parol in li nominat jurnale, ex quel noi cita: «Malgré li grand
pedagogic habilitá de Sr S., atestat de me, e li interessant metode de
instruction del pastor Che, li conossenties del eleves pos li curs
naturalmen es tre limitat e nequi posse conversar líbermen in esperanto.
Por me esperanto es un lingue tro artificial con tro mult novformationes
lingual e deformationes de paroles ja internationalmen usat. Yo trova
que li nov lingue occidental es un lingue considerabilmen plu bon
composit, quel omni hom conossente plur lingues, posse ínmediatmen
comprender, e li studie de quel da a ti qui ne conosse foren lingues, un
grand númere de paroles internationalmen usat, sin deformar les.»

Li sved jurnale GEVLE-POSTEN contene li 15 marte un articul propagativ
por occidental del preceptor Sr B. Östergren, Forsbacka.

C.E.S.

ADAXL, Impartial folies por conservation de sudgerman specie, organ por
cultura e sentiment viennés (Wien XIX., Reithlegasse 16), nr 56 con
grand simpatie raporta pri Cosmoglotta e Occidental. Li referent Ch. H.
con fin comprension lauda que Occidental es fundat sur li classic fontes
del europan cultura, queles in ti lingue organicmen es transplantat in
li modern vive.   E.P.

ESPERANTO, Genève, nr 355 (3), contene un significativ articul «Li
contenete de nor lingue» ex quel noi cita li lineas sequent. «Ples ne
creder, que li final victorie de Esperanto depende del un o altri change
de regulament, it depende in prim del contenete del lingue… Si nor
lingue deve successar per su merites apu li potent lingues national, ne
sufice su facilitá; noi deve dar it un propri contenete. Li materiale
existe e atende li medie de expression.» Do on sercha un garantíe por li
final victorie.

// XXX NOTE: ci esset li marca original de págine -34-

HEROLDO DE ESPERANTO (Köln), nr 7, publica un articul «Parolantaj filmoj
en Esperanto» in quel on lee: «Noi deve esser conscient que un film in
Esperanto vell posser aportar li dangere que pro li relativmen minimal
present comprensibilitá it ne va obtener li success desirabil por li
fabrica… va evenir quam con un film anglés: li publica mem va
protestar. Ja it evenit regretabilmen por exemple durant li
International Stenographic Congress in Budapest que un part del
participatores protestat contra li usation de Esperanto, quel li
majorité ne comprendet. Durant li international Congress por Comercial
Instruction in Amsterdam li congressistes ne ocupat se pri li problema
del adoption de Esperanto, nam ili constatat, que presc nequel de ili
comprende li lingue». Pri Occidental on ne vell har fat tal
constatationes.

SVENSKA ARBETAR-ESPERANTISTEN, nr 1, 2 atacca in un articul intitulat
«Objektivitet» li redaction del sved calendare «Nykterketsfolkets
Kalender», quel in 1929 insertet un articul de Dr. C.E. Sjöstedt, quel
articul noi recenset in nr 59 (pag 74). Anc ho-annu ti ci calendare ha
insertet un grand articul de Dr. v. Sydow (cp. nr 68, pg 3, de
Cosmoglotta). Li du articules esset tam neutral e objectiv quam
possibil. Nu, ti ci evident pruva de interesse por Occidental del látere
del redaction del calendare ne posset compleser li esperantistes, e it
ataccat li redaction. Li articul ne contene altri coses pri Occidental
quam «… li ínconosset lingue …», «it posse forsan retardar li
final victorie de Esperanto, ma impossibilmen impedir it.»

INFORMATIONES, trimensual bulletin del Occidental-Societé de Francia
(OSF), nr 3. Li «Société de editiones del Expert français» in Paris
mette su revúe «La Chronique artistique» al disposition del OSF por
comunicationes oficial e por regulari articules in e pri Occidental. It
es un grand success de nor francés coidealistes, mersiand in prim a sr
L{dot} Ravasse. Li abonnament de «La Chronique artistique» custa 18 fr. fr
per annu, a inviar al cassero del OSF, sr Director G. Hobin, 7 Place de
Bordeaux, Strasbourg (Post-chec-conto: Strasbourg 94-49). Li
contribution por SOF es 10 fr fr in 1930, missend anc a Dir. Bohin. Ad
plu ti numeró contene un raport pri li progress de Occidental in li
ultim mensus e un liste de litteratura.

Jtt.

// Divers {{{3
==== Divers

// XXX NOTE: li marca original de págine -35- esset in li sequent
// paragraf:

// XXX TODO: Confirmar erras corectet in "Hoerbiger (filio":

SOCIETÉ COSMOGLOTTA Wien havet li 28 februar su 4-m ordinari general
reunion in li Café Mariahilf. On reelectet li comité: presidente Karl
Janotta, vicepresidente Engelbert Pigal, secretario Eugen Moess,
vicesecretario Maria Mimra, cassero Helene Pigal, bibliotecario Leopold
Eckel, revisores Eberhard Lott e Eugen Moess. On electet unanimimen li
expresident Ing. Johann Robert Hoerbiger (filio del presidente del
Occidental-Union) e exsecretario Ing. Alois Deminger quam membres
honorari del societé. Pos quelc decisiones pri mutation del statute sr
E{dot} Pigal fat un referate pri li actual statu del international
Occidental-movement. In fine sr Janotta
rememorat que ante 25 annus morit in Wien li grand interlinguist Julius
Lott; e que noi nu posse constatar con joy que nu su grand-nevo sede
inter nos quam coidealist.   E. Moess.

SVENSKA OCCIDENTAL-FÖRBUNDET (Sved Occidental-Federation) havet su
reunion annual in Uppsala li 23 marte. Li sequent comité directiv esset
electet: Docent C.W. von Sydow, Lund (presidente), Apotecario Albert
Haldin, Eskilstuna (vice-presidente), Dr. C.E. Sjöstedt, Uppsala
(secretario e cassero), Dr. Bertil Blomé, Göteborg, e Cand, Lars
Dahlerus, Stockholm. Li Federation confirmat su decision adherer al
Occidental-Union quam membre regional, e anc resoluet devenir associate
del novfundat Svenska Occidental-Förlaget (Sved Occidental-Editoría), li
scop de quel es editer manuales, lexicos etc. in occidental por svedes.
C.E.S.

Professor Dr WIESLAW DE JEZIERSKI ha adheret per un epistul de
salutation a Occidental. Ti adherentie have un grav signification por
nor movement. Esperantist, poy Idist, il devenit 1921 «socio» de
Academia pro Interlingua, «vicethesaurario» e membre del «Consilio
Directivo» de ti societé. Il esset nominat in 1927 lector honorari de
Grammatica comparativ de lingues artificial in li Universitá de
Cracovie. In li annu 1929/30 il discurset pri (1) grammatica de
Esperanto in luce de critica, (2) grammatica comparativ de selectet
lingues artificial. Durant 1930/31 il va discurser pri Occidental.

Senior KARP WALLON, un del max ancian esperantistes, «Sinjoro de la
germana kaj tutmonda esperantistaro», autorisat nos interter su nómine
quam amic de Occidental. Il esset antey volapükist, devenit esperantist
in comensa de 1889, es fundator e membre honorari de plur
Esperanto-societés, possede li diploma «pri scienca kapableco» del
German Esperanto-Institute e es autor del esperanto-stenografie
«Rapido», translatet del oficial german unitari sistema stenografic, e
quel ha esset aprobat del German Federation de Stenografos quam unic
valid translation. In ultra senior Wallon ha publicat mult alticules e
fat mult discurses por Esperanto. Sr. Wallon scri al Central Oficie que
il devenit adherent de Occidental per letura del Novial-libre «Eine
internationale Sprache» de Prof. Jespersen traductet in german per Dr.
Auerbach.

GENERAL H. SEBERT, li nestor del Esperanto-movement ha morit li 1925
januar in Paris in li etá de 92 annus. Il esset un del max remarcabil
adherentes del lingue de Zamenhof e aportat a Esperanto ne solmen li
autoritá de su nómine, su vast conexiones, ma anc su energie e su grand
financial subsidies. Ja in 1898 il presentat junt con professor Ernest
Naville un raport pri Esperanto al francesi Academie de Scienties, de
quel il esset membre desde 1892. Pos li unesim Esperanto-congress il
fundat li «Centra Oficejo», quel auxiliat li movement in maniere
excellentissim, precipue anc durant li crise idistic.   Jtt.

****

Occidental-interessates in WIEN recive omni Occidental-litteratura in li
librería «Dürerhaus», VIII. Langegasse 3 (de Lerchenfelder Str. 10).

****

// XXX NOTE: ci esset li marca original de págine -36-

// Complet grammatica de Occidental {{{2
=== Complet grammatica de Occidental

[.author]
Composit de K. Janotta, revidet de E. de Wahl e organisat de E. Pigal.

(4-esim continuation)

Nov abonnates de Cosmoglotta recive li partes anterior del complet
grammatica per li administration de Cosmoglotta contra payament de ö. S
7, o 1 dollar.

// III-esim Capitul: Derivation {{{3
==== III-esim Capitul: Derivation

B{dot} Sufixes productiv

1{dot} Sufixes nominal productiv (continuation)

// XXX NOTE: li marca original de págine -37- esset in li sequent
// paragraf:

// XXX FIXME: signes de citation:

// XXX NOTE: li marca original de págine -38- esset ante li ultim
// paragraf de «-ore»:

// XXX NOTE: li marca original de págine -40- esset ante «-té»:

-li e -men:: posse esser regardat anc quam sufixes
derivativ; ma ili es tractat in li anterior capitul che li desinenties;
ples vider II.C.

-ment:: es juntet al tema presentic e significa «special,
concret action, su resultate, su medie». Exemples: (a) de verbes per
*-ar*: abassament, abonnament, commensament, fundament,
medicament, ornament, payament, temperament, testament, traciament,
tractament; (b) de verbes per *-ir*: experiment, impediment,
nutriment, sentiment, vestiment; (c) de verbes per «consonant+er»:
etablissement, movement; (d) de verbes finient per «vocal + er»: arguer,
argument; compleer, complement; excreer, excrement; moer, moment, do
format in ti ci casus semblantmen del tema primitiv, ma proprimen eveni
ci li fenomen del elision del presc ínpronunciat e ergo anc ínscrit
sufix formativ -e del tema presentic: excre+e+ment {equals} «excrement», e
analogicmen: argu+e+ment {equals} «argument» etc.

-n, -nd:: vide in C.1 in infra.

-nt:: juntet al tema presentic, pos i- es intercalat -e; li
sufix significa «activ, actent», e forma pro to anc li participie
presentic activ. Exemples: (a) de verbes per *-ar*: debutant,
dilettant, fabricant, penetrant, resultant, stand; (b) de verbes per
*-er*: calent, current, decadent, different, dirigent,
disponent, eminent, sedent, soluent; (c) de verbes per *-ir*:
audient, finient, morient, scrient. Li participie presentic posse esser
usat quam substantive (sin o con -e final), p. ex.: amanto,
componente, constante, descendente, determinante, li dilettant
(dilettanta, dilettanto), dirigent, li dormienta, exponent(e), levante,
un moriente, president, proponent, quadrant, li (re)fuientes,
representant, resultante, tangente, variante, etc.

-ntie:: -nt+ie; vide che li sufix *-ie* e anc che
*-ion* in supra.

-oid:: indica in sciential paroles «de simil specie o form»;
ti greg sufix es nu usat con temas ne solmen de grec orígine. Exemples:
alcaloid, anthropoid, celluloid, colloid, crystalloid, cycloid,
ellipsoid, hyperboloid, metalloid, muscoid, negroid, paraboloid,
rhomboid, spheroid, tabloid, trapezoid, trochoid, typhoid, zonoid.

-on:: significa un person caracterisat per un typic intern o
natural qualitá; buffon, burlon, dorm(i)on, galoppon, glotton, grison,
laceron, nocton, peccon, pedon, savagion, spion, sucon.

-or:: (juntet al tema perfectic) indica «actent» {equals} FD -eur,
LAD -or; exemples: (a) persones: administrator, antecessor, auditor,
collaborator, conossor, creditor, curator, debitor, desertor, director,
donator, executor, expeditor, furtor, gladiator, imperator, inspector,
instructor, monitor, observator, piscator, persecutor, pictor,
popularisator, raptor, redemptor, reformator, repetitor, sculptor,
secutor, tutor, usurpator, venditor, victor; (b) «machines, aparates»:
compressor, condensator, elevator, exhaustor, generator, indicator,
inductor, metallisator, mixtor, moderator, motor, perforator,
preparator, purificator, radiator, separator, sofflator, tra(c)tor,
transformator, ventilator; (c) factores scientific etc: catalysator,
divisor, multiplicator, vector.
+
Un exception es rotor, quel in vice del regulari «rotator» es
ínregularimen format del tema primitiv. Ma ti irregularitá veni del
ínconossentie de latin che li inventor del parol «rotor»; it es forsan
un analogic formation al parol antonimic «stator», quel es bisillabic.
Do it ne es un exception de Occidental, ma quasi un parol «extran»
acceptat junt con li cose self. Ulterior simil fals derivates del
scientie es in electrica: impedantie; in colloid-chimie: dispergator,
emulgator, solvatation.
+
In latin li paroles con -or es nominat «nomina agentis», i.e. nómines
del actente. Li derivates, queles significa persones, determina li
génere comun (i.e. sin egard al sexu) e li
sexu masculin; por li feminin on muta -tor in -tressa; vide -essa in
supra.

-or-e:: juntet al tema primitiv de verbes, significa un statu
de psiche, movida, luce, temperatura, p.ex.: amore, ardore, calore,
fervore, furore, horrore, splendore, stridore, sudore, terrore, tremore,
tumore, valore, vigore. Juntet al tema de adjectives li sufix indica
quantitás, valores, p. ex.: altore, grandore, largore, longore, rondore.
Ples comparar che -ess in supra li diferentie inter -ess e -ore.

-ori:: (con li tema perfectic) significa «quel have intention
de …, es destinat …», sin que on garanti success, quel on expecta,
si on usa li sufix -iv, p. ex.: consolatori, consolativ; obligatori,
obligativ; purgagori, purgativ. Exemples ulterior: agitatori,
ambulatori, civilisatori, contraditori, creatori, fecundatori,
fulminatori, hesitatori, illusori, imperatori, motori, organisatori,
preparatori, provisori, scritori (tabul), transitori. -- Tir derivates
es proprimen nómines de actent, finient per -or e usat quam adjectives;
ma on posse anc formar ti adjectives per -ic e scrir: agitatoric in vice
de agitatori, motoric in vice de motori etc.

-oria:: (= -or+ia) indica «loc destinat a …»: ban'atoria,
cavalcatoria, conservatoria, crematoria, dormitoria, laboratoria,
lavatoria, manjatoria, observatoria, purgatoria, sanatoria, scritoria,
sepultoria, siccatoria, trincatoria.

-os(i):: (con s moll) significa «rich in …, providet de
…»: aquos, delicios, doloros, famos, furios, glorios, grocios, jocos,
joyos, leguminos, malicios, monstruos, musculos, mysterios, nervos,
ocios, officios, ominos, ovros, pompos, populos, poros, precios,
respectuos, sandos, spacios, spinos, succesos, tuberculos, virtuos,
vocos, voluminos, derivat de: aqua, delicie, dolore, fama, etc. Pro que
mult plurales de substantives fini per -os it es recomandabil usar
derivates de tal substantives per li sufix -os con li adjectivic
desinentie -i, p. ex.: oleo, plurale: oleos, pro to oleosi, nucleosi,
numerosi etc. Remarca: In quelc paroles -os have un signification in poc
diferent, p. ex. laborosi (diligent); ingenios, grandios, generos etc.

-ott:: augmentativ sufix: brass, brassott; bors, borsott;
cultel, cultelott (hacc-cultel); furc, furcott. -- Vide li verbal
aplication che -ar (g) in li sequent articul 2.

-pl {cross}:: {equals} *-plic.*

-plic:: pos consonantes *-iplic* o
*-uplic*, indica «numerales multiplicatori» e es atonic
(ínaccentuat) secun li regules in I,C,2: quant, quantuplic; tant,
tantuplic; mult, multuplic, du, duplic; tri, triplic; quadr-,
quadruplic; sett, settuplic; deci, decuplic o deciplic; deci-nin,
decininuplic; duant, duantuplic; cent, centuplic. Ulterior derivates:
multiplicar, reduplicar, duplicat. Ti ci sufix deriva se del verb plicar
(F plier, A to fold, D falten), do it vell dever esser tractat in li
composition; ma pro que su rol de autocton parol es presc efaciat (vide
li non-accentuation), it es tractat ci inter li sufixes. In vice de
«unuplic» on di simplic, provenient de L semel+plex, it es «plicat in un
vez», ma on posse comprender «sin plic, ín-complicat».

-t:: juntet al tema presentic forma li participie perfectic:
esset, photographat, demolit, constructet; su aplication quam predicat
on trova in li VI-m capitul, parte F. Li sam form es anc li preterite:
vide in li sam loc. Li participie perfectet es anc usabil quam
substantive (con -e final si necessi); p. ex.: li derivate, li
contenete; conglomerat, postulat, resultate, quadrat; anc pri persones:
amato, perdita, li privilegiates, insclavates, etc.

-tá:: significa «qualitá» (F -té, A -ty, D -tät), sovente con
intercalation de un eufonic -i- detra consonantes: bon, bontá o bonitá,
celebri, celebritá. Altri exemples: (ín)amicitá, bell(i)tá, caducitá,
dignitá, homanitá, liber(i)tá, limpiditá, miserabil(i)tá, novitá,
nuditá, palliditá, paritá, perfiditá, plenitá, popularitá,
possibil(i)tá, qualitá, quantitá, sanitá, suveranitá, universalitá,
venerabil(i)tá. -- Pos temas primitiv finient per -i, on usa -e- quam
vocale eufonic por distinter it de -itá pos consonantes, p. ex.:
contrarietá, ebrietá, notorietá, pietá, proprietá, rancietá, varietá de
contrari(e), ebri(e), notori(e), pie, propri(e), rancie, varie; compara
anc II,C,2,b.- In derivation continuat li -á desapari, in quelc casus li
sufix -tá es extendet ad -tat; vide li parte A, articul 1 de ti ci
capitul. Compara le sequent sufix.

-té:: indica un totalitá de persones o coses, pos consonantes
anc -ité, pos -i -eté: homanitá, laborerité (li laboreros), majorité,
parentité, quantité, societé, yunité. On ha proposit usar
anc -tá in ti ci casus in vice de -té. Ma to es ni desirabil ni necessi
secun li sam vispunctus queles pleda por diferentiar -agie de -age; vide
in supra che -agie.

-ti {cross}:: ha indicat antey (in li unesim form de Occidental) li
númeres decenal derivat: duti {equals} 20, triti {equals} 30, ninti {equals} 90. Nu es usat:
duant, triant, ninant; vide in supra che li sufix -ant.

-uch:: es un sufix diminutiv-depreciativ: borghesuch (=
spicero), canuch (= micri cane miserabil).

-un:: indica un unité in oposition al colective: grelun,
salun, sandun, scalun. Ti sufix venient del numerale «un» es tractat ci
e ne che li composition, pro que it have un caractere sufixoid.

-uor(e):: significa «utensil o arangeament sur quel o in quel
on fa quelccos»: arrosuore, ban'uore, col'uore (anc: col'ette),
flottuore, grattuore, haccuore (= hacc-plate), lavuore, lulluore,
machuore, manjuore, melcuore, portuore, rabotuore (= banc por rabotar),
reservuor, rinsuor, scrituore, sonuore, svimuore (= pinne), tiruore (=
tir-bux, tir-chest), trottuor, vinduor.

-upl(ic):: vide -plic.

-ur(a):: juntet al tema perfectic indica un action concretisat
e su resultate; (a) de verbes per *-ar*: caricatura, creatura,
ligatura, quadratura, reparatura, signatura, statura, stuccatura,
temperatura; (b) de verbes per *-ir*: garnitura, investitura,
partitura, politura, scritura; (c) de verbes per *-er*:
aperter, apertura; censer, censura, constructer, constructura; flexer,
flexura; friser, frisura; glaser, glasura; leer, letura; professor,
professura; mixter, mixtura, monter, montura; morder, morsura; rupter,
ruptura; sculpter, sculptura; structer, structura; suer, sutura; tonder,
tonsura. -- Ínregulari es li international derivates «procedura» de
proceder (in vice de processura), remedura de remeder, e brochura de
brochar (in vice de brochatura). In ultra ples comparar li paroles
cultura e natura in III.A,3. Pri li coherentie psicologic del sufix -ion
con li sufix -ura e su aplication al verbes dinamic ples comparar sub
-ion in supra.

-ut:: significa «superabundant de …, tro rich de…»:
barbut, brassut, carnut, pellut, sandut.

// XXX TODO: junter li continuation

(continuation seque)

// XXX NOTE: ci esset li marca original de págine -41-

// Litteratura {{{2
=== Litteratura

// Nationalitá {{{3
==== Nationalitá

In mi poesie yo ha scrit solmen sub afectes. Quo yo ne fa perviver, quo
ne brulat me sur li ungules e ne fat me pena, to yo anc ne ha scrit ni
enunciat. Poesies de amore yo ha fat solmen si yo amat. Qualmen do yo
vell nu posser scrir cantes de odie sin odiar! E, inter nos, yo ne odiat
li frances, benque yo mersiat Deo, quande noi esset liberat de ili.
Qualmen do yo, por quel solmen cultura e barbarie es coses de
signification, qualmen yo vell posser odiar un nation, quel apartene al
max cultivat del terra, e a quel yo debi un tam grand parte de mi propri
erudition! E in tot it es un propri cose pri ti national odie. Sur li
max inferiori gradu de cultura vu va trovar it sempre max fort e
violent. Ma existe un gradu, u it desaparit totalmen, e u on sta quasi
súper li nationes, e u on senti un felicie o dolore de su vicin-nation,
quam si it vell ocaser a su propri popul. Ti gradu cultural esset
conform a mi natura, e yo hat consolidat me in it ja long, ante quam yo
hat atinget mi sixantesim annu.

Goethe a Eckermann 14.3.1830, trad. J. Prorók.

// Fate {{{3
==== Fate

Caesar e Brutus e mani altri Romanes honorabil sedet unquande che li
vin, conversante pri temas filosofic. Tande li pessimistic Brutus dit
con trist mime: «Fate es omnicos, quirites, solmen fate, e li via del
destin es designat nos secun li etern arbitrie del immortales! Benque
tu, ho Caesar, considera te quam max potent, tamen ne un legion tu
directe altrimen quam li intention del omnipotent fate vole it. Omnicos
es solmen fate!»

Ma Caesar deridente le exclamat: «Melancolic amic, quam fals es tu
parlage! Omnicos es volentie; quam yo decide, tam yo directe li legiones
e me self. Solmen li vili pretext del hom decorageat es li fate, quel
deve ceder córam li energic volentie tam quam nebul in li sole. Volentie
es omnicos!»

// XXX NOTE: li marca original de págine -42- esset in li sequent
// paragraf:

Ma bentost aparet Aglaya, li yun servitora de su dom, e
dit: «Majestic Caesar, seniora Julia, tu marita, misse me por dir te,
que tu strax mey retornar in tu domicilie, proque es ja tard!»

«Ples restar, Caesar, ples restar», omnis exclamat, e Brutus mocat:
«Ples voler, consul, e restar; secun tu opinion omnicos es ya volentie!»
Ma Caesar, tirante li mantille circum li epol, dit tristmen: «Fate», e
desaparit.

[.author]
Dr. C. Schoiko

// Impertinentie {{{3
==== Impertinentie

Judico: Quant impertinentie, intrar per fortie in li logí de ti senior
in minocte!

Criminard: Li ultim vez, quande yo stat córam vos, senior judico, vu
nominat impertinentie, que yo ataccat un senior in plen mijorne, e hodie
vu es astonat que yo intrat in un logí in nocte… do qualmen yo deve
far?

Secun Daily Herold, London.

[.author]
Jtt.

// Ver aspect del guerre {{{2
=== Ver aspect del guerre

// XXX TODO: Confirmar ca ti section apartene al «Litteratura»:

…Ci tre clarmen on vide li mult vúlneres queles un hom posse haver.
Du malades mori pro tétano. Li pelle deveni descolorat, li membres es
ínflexibil, e bentost li ocules sol va restar vivent… mem in ti li
vive persiste long. Che mult vulnerates li malad membre es suspendet
líbermen in aer per penduore; sub li vúlnere es un bassin in quel li pus
guttea. Li bassin es evacuat in chascun tri hor.

Altres jace con extensori aparates; pesosi pónderes pende de lor lette.

Yo vide intestinal vúlneres queles es plen de excrementes. Li secretario
del medico monstra me li radiofotogrammas de hanch-, genu-, epol-osses
totalmen fracassat.

On ne posse comprender qualmen ti mutilat córpores have ancor homal
aspect in queles li vive flue su omnidial currentie.

// XXX NOTE: li marca original de págine -43- esset in li sequent
// paragraf:

E tamen, to es solmen un lazarete; existe pluri centmilles in Germania,
pluri centmilles in Francia, pluri centmilles in
Russia. Si tal cose es possibil, vé, omnicos scrit, fat o pensat es van!
Ya, omnicos es mentie o ínsignificant, si li millannual cultura ne
posset impedir li versada de ti flute de sangue, e li existentie de tal
centmill torturant prisones. Li hospital monstra quo es li guerre.

[.author]
Ex li libre de E.M. Remarque «In west necos nov», trad. S. Lafay.

// Propaganda per «Occidental, die Weltsprache» {{{2
=== Propaganda per «Occidental, die Weltsprache»

Li Central Oficie ha recivet de su colaboratores series de adresses de
interessates del problema del lingue international a queles it mey expedir gratuit
exemplares de dedication o recension del german libre de introduction
«Occidental, die Weltsprache». Mult persONEs e autorités public ja
ha recivet li ovre. Ma pro li grand custas del voluminosi libre li
Central Oficie absolutmen ne posse continuar li admission gratuit, pro
que su revenues mem ne sufice por regularmen editer Cosmoglotta e
administrar li Union.

Ma li Central Oficie nu va organisar li propaganda per «Occidental, die Weltsprache» in sequent
maniere: Noi ha fundat un special «Cassa de propaganda per
“Occidental, die Weltsprache”» e peti
nor coidealistes payar in ti cassa subventiones queles noi anc
specialmen va publicar in Cosmoglotta. In plu noi accepta ulterior
adresses a queles noi mey inviar li libre, eventualmen con indication
del donator.

Un tal centralisation es necessi por impedir que singul persones recive
li libre in du exemplares; durant que altri persones, forsan plu
interessat, ancor ne have li libre. Pro ti cause noi anc invita nor
colaboratores informar nos quem ili self ja donat o vendit li libre.

Noi ja ha recivet comendamentes por ti cassa. Ma ili ancor es tre
ínsuficent.

Do noi peti nor estimat coidealistes inviar nos moné e adresses por li
propaganda per «Occidental, die Weltsprache».

Occidental-Union +
Central Oficie

// XXX TODO: Confirmar ti note:
// (in lingue francesi)

****
IDÉOGRAPHIE MATHÉMATIQUE

// XXX FIXED: Confirmar: «XIV0» --> «XIV» ?

// XXX FIXME: Confirmar «en 8\^9:30 francs», temporarimen conservat
// sin change:

Étude du langage philosophique par Jacob Linzbach, 28, rue Ducouëdic,
Paris (XIV, comporte l'article: Algèbre figurée. Interprétation
idéographique de l'équation du premier degré. La souscription de 10
numéros à 8 pages en `8\^9:30` francs.
****

// XXX NOTE: ci esset li marca original de págine -44-

****
Occidental, die Weltsprache

Das erste grössere Einführungsbuch!

Beiträge von E. Graber, K. Janotta, E. Pigal, J. Prorók, A.Z. Ramstedt
und E. v. Wahl. Herausgegeben von E. Pigal durch die Hauptstelle der
Occidental-Union in Mauer bei Wien, Franckh'sche Verlagshandlung,
Stuttgart 1930. 256 Seiten A 5 (148 x 210 mm)

Inhalt: Vorwort des Herausgebers. Einleitung der Verfasser. Wege und
Irrwege zur Weltsprache. Wesen des Occidental. Kultureller und
erzieherischer Wert des Occidental. Begründung. Occidental-Kursus in 10
Lektionen. Wiederholung der Sprachelehre in Occidental. Lesestücke.
Vergleichstext in 9 Sprachen. Häufigkeitswörterverzeichnis. Aussprüche.
Occidental-Union. Cosmoglotta.

Broschiert: RM 5,50 (ö S. 9,50). In Ganzleinen RM 8,- (ö. S. 13,70)

Einschließlich Versandkosten nach Deutschland und Österreich.
Portozuschlag ins Ausland: RM 0,30 (ö. S. 0.50).

Mitglieder von Zweigorganisationen der Occidental-Union erhalten auf
obige Preise einen Nachlaß von 10%.

Zu beziehen durch die

Occidental-Union, Central Oficie, Mauer bei Wien, Postfach 10.
****

// XXX TODO: Confimar anuncie e formate:

****

Rasatori Lames -- Rasierklingen -- Razor blades

Li compra de rasatori lames es un afere de confidentie. Yo recomanda vos
mi

RASATORI LAMES «UNIVERSAL»

ye RM 5,- o öS 10,- por 100 exemplares. It have un cup de ínsuperabil
subtilitá e convene al max fort barbe e al max delicat pelle. Por omni
exemplare garantíe es dat, ergo null risca.

[.author]
F.W.H. Hegewald, Solingen (Germania).

****

// Abonnament de Cosmoglotta {{{2
=== Abonnament de Cosmoglotta

Abonnament: 3,5 ö. S {equals} 0,5 doll. {equals} 2,6 sv. fr. {equals} 2,1 RM {equals} 16 Kc.

Chec-Contos Postal: Austria: Nr. B-84.868, Occidental-Union, Mauer b.
Wien; Germania: München 58.598, Occidental-Union, Mauer bei Wien;
Francia: Strasbourg 94.49, G. Bohin; Svissia: II. 1969 F. Langel,
Chapelle (Vd); Tchecoslovacia: 29.428 Praha, M. Nedvídek, Tábor.

****
Eigentümer, Herausgeber u. Verleger: Occidental-Union, Sitz: Mauer bei
Wien. Verantwortlicher Redakteur: Ing. Engelbert Pigal, Liesing bei
Wien. Druck: Milan Nedvídek, Tábor.
****

// Cosmoglotta A 70 (1930-05/06) {{{1
== Cosmoglotta A 70 (1930-05/06)

Oficial organ del Occidental-Union

Consacrat al developation, propaganda e aplication de

Lingue International Occidental

Redaction e Administration: Postlach 10, Mauer bei Wien, Austria.

Annu IX Nr 3   May, Junio 1930   Numeró 70

ifdef::original-tocs[]

// Contene: {{{2
=== Contene:

- Glacial Cosmologie, de E. Pigal, pg. 45.
- Interlinguistic cronica, pg. 55.
- «Ne fa vos risibil!», pg 64.
- Subventiones al Occidental-Union, pg. 66.
- Propaganda per «Occidental, die Weltsprache», pg. 66
- Annex: Imágine al págine 50.

endif::original-tocs[]

// Glacial cosmologie {{{2
=== Glacial cosmologie

// XXX NOTE: 2020-08-10: Li initial frase de chascun section ja
// esset marcat in li originale. Por claritá ili ha esset convertet a
// ver titules. Li marcat frases de sectiones 9 e 10 in li original ne
// esset complet, ma continuat in li paragraf. Pro to, pos su
// conversion a titules ili esset repetit in li comensa del paragraf.

// Introduction {{{3
==== Introduction

Li occidentalistes save que Hans HOERBIGER,
senior-chef de Hoerbiger & Co, firma de ingenieros por construction de
machines in Mauer bei Wien, Honor-Presidente del Occidental-Union e
provisori Presidente de su Senate, es li autor del «Welteislehre» (WEL,
Glacial Cosmologie: GC), cosmogeofisical teorie (relatent Cosmogonie,
Geologie, Meteorologie e afin scienties).

Anteyan idistes inter nor letores conosse li tractate in Ido de E.
Pigal: «La Glaciala Kosmogonio, Koncepto di Kosmotekniko», editet in
1921 del Sved Ido-Editoría. Tis de nor abonnates, queles ancor ne
conosse ti Ido-brochura, printat in 16 compress-págines, posse reciver
it (Junt con curt grammatica) gratuitmen del Administration de
Cosmoglotta. Li autor prepara un Occidental-edition revidet e augmentat
de ti brochura, quel va aparir bentost.

De láter de letores de nor revúe noi plur vezes recivet li invitation
inserter anc in Cosmoglotta un sinoptic exposition del Glacial
Cosmologie de nor estimat mecen, de quel li filio Ing. Johann Robert
Hoerbiger, director del expositura del firma Hoerbiger & Co in
Düsseldorf, anc es bon conosset e apreciat de nor coidealistes pro su
grand merites por Occidental. Il es coautor del brochura trilingual:
«Via al lingue de europan intercomprension», editet de Cosmoglotta 1926,
e cardinal iniciator e promotor del libre «Occidental, die Weltsprache»,
editet de Franckhsche Verlagshandlung, Stuttgart 1930.

// XXX NOTE: li marca original de págine -46- esset in li sequent
// paragraf:

Ma in prim pro esser convictet pri li universal importantie del genial
ovre de Hanns Hoerbiger por li futur developation del natur-scienties,
noi con apart joy satisfá li desir de multes de nor letores presentar in
Cosmoglotta li cardinal teses del Glacial Cosmologie, anc esperante que
per ti unesim publication in Occidental, lingue immediatmen comprensibil
a omni erudites, li ovre de vive del venerat honor-presidente del
Occidental-Union va trovar ulterior interessates trans li límites de
german landes.

Comprensibilmen li sequent curt noticies enciclopedic posse dar solmen
superficial informationes pri li grandios edificie del teorie. Por
convicter li exact natur-scientistes, precipue li specialistes del
astrofisica, quel scientie formal li fundament del cosmogonie e geologie
de Hoerbiger, es preparat in altri loc li publication de un voluminosi
tractate con detalliat matematic analises e grafic demonstrationes
fundat sur recent observationes astronomic e geofisical.

In céteri noi fa atenter li letores del german lingue al serie de libres
pri «Welteislehre» editet in Germania. Ples demandar gratuit prospectes
del Administration de Cosmoglotta.

Yo ne posse cluder li present pre-nota sin mentionar que Senior Karl
Janotta, Secretario del Central Oficie del Occidental-Union, sam quam in
omni redactional labores, ha auxiliat me anc in li sequent desfacil
scientic articul per su rich experienties in nomenclatura e diction
international.

[.author]
E{dot} Pigal

// 1. Fundamental teses {{{3
==== 1. Fundamental teses

Li término Glacial Cosmologie
caracterisa li idé que li glacie lude un remarcabil rol in li cosmic
evenimentes. Li glacie, i.e. li solid aqua trova se in li cosmo in tre
divers formes e grandores: del subtil polve quel forma li cirronubes til
li grandore de planetes.

Ad duesim, li GC atribue grandissim importantie al resistentie del
cosmic medie (interplanetari e interstellari materie) contra li movement
del cosmic córpores.

Li triesim fundamental tese del GC relate li lege del gravitation. Secun
Newton li gravitation de un masse es invers proportional al quadrate del
distantie; ergo it es null solmen in infinitum. SEcun Hoerbiger li efect
gravitativ de un córpor extinte ja in finit distantie; p. ex. li radie
del solari gravitation have minu qual li centuplic del distantie de
Neptune. Pro ti restrictet extension del campes de gravitation, inter li
stelles in general ne existe un atraction. Li motiones del stelles es
pro to pur fenomenes de inertie, causat per li impuls del explosion ex
un matrin stelle.

// XXX NOTE: ci esset li marca original de págine -47-

Li scientie in principie ne contesta li duesim e triesim fundamental
tese del GC. Li diferentie es solmen quantitativ. Li astronomes calcula
li órbites (vias) del celest córpores con suposition de un vacui spacie;
on ne atribue un observabil efect al medie. Ma li GC suposi un tam grand
resistentie del medie, que it adver es plu micri quam li usual
ínprecisiones de observation, e que it támen in li curs de milliones e
milliardes de annus changea li órbites del planetes e satellites in un
tam grand mesure, que per to eveni catastrofal fenomenes sur ti
córpores.

Un principal caracterisation del GC do consiste precipue in li unesim
fundamental suposition del cosmic glacie, per quo li nómine Glacial
Cosmologie es justificat.

Li GC divide li materie del cosmic córpores in du classes: heliodic e
neptodic. Li «heliodic» materie (de grec «helios»: sole) es metalles e
minerales in statu solid o liquid; li altri materie es aqua, quel in li
cosmo trova se in form de glacie. Ti ci córpores es nominat «neptodes»
(de latin «Neptunus»: deo del mare, aqua).

Malgré que noi ha dubitat til nu null moment que li visage del terre
esset format ne solmen plutonic, i.e. per li action del magma, noi
comprende ad unesim per li convictiv reflexiones de Hoerbiger li
ínsuficentie del doctrine quel vole explicar li genese del munde solmen
per plutonisme. It es necessi fundar ne solmen li geologie ma anc li
cosmologie sur un just union del plutonisme con neptunisme.

// 2. Gigantic stellari masses {{{3
==== 2. Gigantic stellari masses

Un ulterior fundamental tese
del GC es li existentie de gigantic stelles li masses de queles es egal
mem a 200{nbsp}000{nbsp}000 solari masses, con diametre egal al diametre del
órbite de Mars, o circa 3 astronomic unités (i.e. li triplic distantie
inter Terre e Sole). Gigantic stelles con sam volúmine ja es conosset,
p{dot} ex. Mira Ceti con 3,3 e Beteigeuze con 2,65 astronomic unités in
diametre.

// XXX NOTE: li marca original de págine -48- esset in li sequent
// paragraf:

Secun teoric deductiones de Eddington mem gigantic stelles posse haver
un masse ne plu grand quam 50 soles por restar stabil; nam li pression
de radiation in li interiore de un stelle distrae li masses plu grand.
Ergo li medial densore
de un gigantic astre quam Mira Ceti es solmen 1/600{nbsp}000 de aqua, i.e.
egal al densore del terrestri atmosfere in altore de 40 til 50 km.
Hoerbiger contesta li realitá de stelles con tam minimal densore. Secun
recent explorationes de Struve li masse del sistema de spectroscopic
duplic stelles 27 Canis major es egal a 950 soles. Ti grand númere es in
contradiction al hipotese de Eddington. Observation e calculation do ne
posset constatar exactmen li superior límite de stellari masses.

Li gigantic stelles del GC es discussibil scientificmen ne solmen secun
lor volúmine, ma anc secun lor masse.

// 3. Motores del cosmo {{{3
==== 3. Motores del cosmo

Du species de fortie es li condition
del ritme del etern curs circulari in li cosmo: (1) li colectent
gravitation del cosmic córpores movent in li resistiv medie e (2) li
distraent fortie explosiv del vapor formant se durant li contact de aqua
con calore.

// 4. Genese del planetari sistema {{{3
==== 4. Genese del planetari sistema

In li hodial constellation
Columba, i.e. in li antiapex del propri motion del Sole, e in un
distantie de plu quam 200{nbsp}00 luce-annus trovat se ante circa tri
milliard annus un gigant stelle con un masse de adminim 200{nbsp}000{nbsp}000
soles. In ti gigant con alt temperatura ha penetrat un altri stelle, plu
micri, frigidat e aquosi, con un masse de circa 40{nbsp}000 soles. Per li
contact de ti ci frigid stelle con li caloros gigante format se un
mantelle de scorie circum li irruptente, quel poy explodet per li extrem
tendet vapor interim nascet. Ti nube de vapor pussat in li cosmic spacie
anc un grand parte del gigante. Li eruptet masses queles ha escapat del
atraction del matrin stelle, successivmen ordinat se al futuri planetari
sistema, finalmen translatente con un velocitá de 20 km/sec vers li
constellation de Lyra e Hercules, li hodial apex (scope de motion) del
Sole. Li momentes de revolution e rotation del planetes e satellites e
del rotation del Sole sam quam li propri motion del tot sistema have lor
orígine in li impulse de explosion del matrin stelle.

Secun li cosmogonie de Hoerbiger li planetes ne es filies del Sole e li
satellites ne es filies del planetes, quam Laplace ha imaginat in su
nebulari hipotese. Secun li GC li planetes e satellites es fratres
nascet quasi simultanmen per li explosion ex li gigante.

// XXX NOTE: ci esset li marca original de págine -48-

// XXX NOTE: ci esset li marca original de págine -49-

Li masse del Sole devenit tam grand, pro que it es situat in li centre
de gravitation del sistema e pro que per li efect del resistent medie,
plu dens durant genese, li Sole successivmen devorat li majorité de su
fratres circulant circum li centre de gravitation.

Suposiente que li trabantes ne es partes separat del central córpor per
li centrifugial fortie, Hoerbiger posse explicar anc li orígine del
tal-nominat «irregulari satellites», queles have órbites in un plan tre
inclinat al equator de lor planetes e queles have revolutiones mem
retrograd o anc altri «anomalies».

*5. Du galaxes* (lactei vias). Li grand parte del heliodic
masses del garbe de explosion ha escapat anc del gravitation del nascent
Sole. Li max lontan inter ti fugientes hodie have un distantie de 50{nbsp}000
luce-annus del Sole. Ti sistema de micri stelles have un expansion con
un velocitá de presc 5 km/sec e es identic al sideric galaxe del GC. Su
proximissim e grand objectes es visibil per telescope. Pro to Hoerbiger
ha dat a ti sistema de heliodes anc li nómine telescopic galaxe. Su
cardinal plan es situat circa in li solari translation.

Un altri formation quel nascet simultanmen, es li glacin galaxe (o
cometari galaxe). To es li band hodie visibil per nud ocul e generalmen
conosset sub li nómine «lactei via». It ha format se ex li vapor
aparient pos li genitori explosion. Li anellari nebul p.ex. in Lyra es
un formation de egal specie quam nor glacin galaxe. On vide ta anc li
central stelle quel ilumina li anelle.

// XXX FIXME: «til quadriplic del interior tel.» es correct secun li
// original, ma «tel» sembla un erra.

Secun li GC solmen li sideric galaxe consiste ex mult, lontan córpores
self-lucent, contra que li glacin galaxe es un anelle de glacin córpores
reflectent li luce del Sole. Li glacin galaxe es situat circum li
planetari sistema, ma it ne have un revolution. Su interior diametre es
egal circa a 100 distanties inter Neptune e Sole (i.e. exter li sfere
del solari gravitation) e li exterior diametre es li duplic til
quadriplic del interior tel. Ma li sideric galaxe, mult plu lontan,
extende se mem til in li interstellari spacie. Li du galaxes participa
al solari translation, e lor cardinal planes have un inclination de
circa 17° un al altri.

// XXX NOTE: ci esset li marca original de págine -50-

Li órbites de planetes circulant in un interstellari medie have li
tendentie erecter se vertical contra li propri motion del central
córpor. Li ecliptica (plan del planetes) hodie ja have un inclination de
circa 60° contra li solari translation. Li órbite de Triton, li
satellite de Neptune, ja atinget 90° contra li apex del sistema. Ma li
sideric galaxe, quel nequande participat al circulation, es situat presc
in li original plan proxim li apex.

// 6. Glacin corn {{{3
==== 6. Glacin corn

Frenat per li resistentie del cosmic medie,
li micri córpores del anterior parte del glacin galaxe plu multmen quam
li grand Sole es retardat in lor translation. Li distantie inter ili e
li Sole pro to deveni sempre plu micri. Ili a part penetra in li sfere
del solari atraction e finalmen ili cade in li central astre. Pro li
special situation del galactic plan al Sole e al translation del sistema
e pro li divers efect del resistent medie a divers grandores de
córpores, li fines del trajectories del cadent glacin córpores have li
form de un cone o corn (vide li schematic image ci juntet).

// 7. Planetes {{{3
==== 7. Planetes

Li exterior, grand planetes Júpiter, Saturn,
Úrano e Neptune in li curs del annu-milliardes constructet se ex
galactic glacie; solmen lor nucleos es heliodic.

Mars have un ocean profund de circa 400 km. Li superficie de ti ocean
sin rive, es congelat; li «canales» de Mars es inundationes de aqua
along fracturas del glacin cruste.

Anc li Lune del terre es circumdat per un ocean ja rigid e profund de
plu quam 200 km.

// 8. Transneptunian planetoides {{{3
==== 8. Transneptunian planetoides

Inter li ecliptica (plan del
órbites del planetes) e li glacin galaxe es situat un zone de
transneptunian glacin planetoides, de u veni li cometes e li satellites
del exterior planetes. Li caude de comet consiste ex glacin polve nascet
per congelation del vapor quel per li solari radiation ha exhalat del
descompact cap.

// 9. Filant stelles {{{3
==== 9. Filant stelles

Filant stelles es glacin córpores lucent per reflectet
luce del Sole e passant exter li terrestri atmosfere. Solmen li meteores
o bolides consiste ex heliodic materie e es visibil per li ardore de
compression del aer durant lor cadida a terre.

// XXX NOTE: ci esset li marca original de págine -51-

// 10. Solari macules {{{3
==== 10. Solari macules

Solari macules, facules, protuberanties e corona es
causat per li vapor formant se de glacin córpores cadet in li Sole. Li
regulari variabilitá local e temporal del fenomenes sur li Sole es in
strict corelation al position del glacin corn e al curs del grand
planetes.

// 11. Contraction del órbites de planetes e li captura de satellites {{{3
==== 11. Contraction del órbites de planetes e li captura de satellites

Secun li GC li Lune ne sempre esset trabant del terre;
ante millennies it circulat quam autonom planete circum li Sole e exter
li órbite del Terre. Per li resistiv medie su solari distantie diminuet
plu rapid quam ti del Terre. Li retardation del movement de un cosmic
córpor, causat per li medie, es invers proportional a su specific
inertie, i.e. li product de densore e diametre. Li specific inertie de
nor lune es solmen un sixesim parte del valore del Terre. Pro to li
órbite del Lune quam planete sub egal conditiones ha contractet se
sixuplic plu rapid quam li órbite del Terre. Li distantie inter li du
órbites devenit sempre plu micri. Finalmen li Terre captet li Lune e fat
it a su companion. Li satellisation evenit in proximitá del aphel del
Terre al perihel del planete Lune.

// 12. Geologic formationes {{{3
==== 12. Geologic formationes

In tal maniere li Terre ha captet
ex li interplanetari spacie ja pluri satellites. Li ultim satellite
esset li Tertiari Lune. It have ti nómine pro har efectuat li geologic
fenomenes del Tertiari sistema e a part del Quartari. Antey li Tertiari
Lune, plu micri quam li presente, esset in un distantie circa egal a ti
del presente. Per li resistentie del medie li distantie inter li
Tertiari Lune e Terre diminuet in tant mesure que li flutes del mareas
crescet colossalmen e mem transgresset continentes. Conform al Triesim
lege de Kepler li periode de revolution de un companion es proportional
al potentie 1,5 del distantie. Ergo li lune aproximat se anc a un
caracteristic micri distantie, ú it circulat circum li Terre in un die.
(Ti distantie in quel li satellite es quasi ancrat súper li sam
meridian, por li hodial lune es egal a 6,63 terrestri radies, si li
rotation del Terre vell restar uniform). Durant ti epoca del egalitá
inter mense e die apari un alt flute stationari. To es li epoca de
intensiv activitá geologic (sedimentation de montanias).

// XXX NOTE: ci esset li marca original de págine -52-

Finalmen li lune venit tam proxim al terre, que li deformativ forties
devenit plu grand quam li gravitation sur li superficie del lune; li
trabant dissoluet se in form de un anelle de Saturne e successivmen
uniat se con li Terre. Li amasse de aqua acumulat in li bass latitúdines
del Terre devenit líber e refluet vers li poles («diluvie»).

Li atmosfere del Terre per li efect del lune have mareas similmen quam
li ocean. Li dilatation de aer in li region de reflute havet quam
consequentie un diminution del temperatura (glacial epoca).

Li inclination del órbite del lune contra li equator del Terre e li
respectiv longore de periodes de revolution es li cause del regularitá
del distribution local e temporal del strates sedimental. A chascun
geologic formation cardinal e a chascun sistema o gruppe de strates
coresponde un aproximation de un satellite (cataclisme, catastrofe).
Inter ti geologic revolutiones trova se li eras de quiet evolution
(«aluvies»). Solmen durant li témpores de catastrofes es deposit plantes
e animales; solmen li frigore del glacial epoca posse protecter li
organismes contra putrition per conservar les hermeticmen in li congelat
strates contra aer (formation de carbon e petroleo). Pro to noi ne
possede petrefactes ex li témpores de tranquil evolution (explication
del «missing links», del nascentie, separation e morte de species).

// 13. Meteorologie {{{3
==== 13. Meteorologie

Li grand causes del tempe sur Terre es
cosmic. Li meteorologic fenomenes es causat: (1) per li gross glacie
solipet (tempeste, grel), venient del galaxe con planetari velocitá e
(2) per li subtil glacie solifugial (depressiones, cirros, permanent
pluvie, nive). Li Sole pos vaporisation ejecte li atraet gross glaciunes
in rigidat form de polve, quel es visibil quam corona. Li Sole per su
pression de radiation pussa ti subtil glacie til li spacie
interplanetari, u it apari nos quam zodiacal luce.

// XXX NOTE: li marca original de págine -53- esset in li sequent
// paragraf:

Ti current de electrisat materie desolari movent con un velocitá de
circa 2000 km/sec ionisa li superior strates de nor atmosfere e causa li
polari aurora e li strate Heaviside
reflectent li electric undes del stationes de radio-emission. Li cosmic
radio-ecós secun li GC es a explicar per li conic elevation del strate
Heaviside along li superficie del terrestri ombre.

Li problematic duplic periode del diari oscillationes del pression
atmosferic secun recent exact explorationes es de cosmic orígine.
Hoerbiger explica it per li dinamic efect del desolari materie, quel
remove li superior partes del atmosfere e acumula les in li vicinitá del
límites del ombre terrestri.

// 14. Justification córam li forum del scientie {{{3
==== 14. Justification córam li forum del scientie

Li scientific
discussion pri li fundamental teses del Glacial Cosmologie apen ha
aparit in Germania; in landes de altri lingues li specialistes pri li
existentie del grandiós cosmonomic idés de Hoerbiger es informat sive ne
objectivmen sive nullmen.

Ma ja nu on posse dir que li GC es admirat e reputat quam li unesim
teorie imbrassant ciel e terre in un unitari harmonic image. Simplicitá
es li unesim criterie por li contenete de veritá de un sistema.

It es li destine del grand idés del homanité, que ili unesimmen es
conceptet e developat ne per li competentes, ma per amatores. Li
dilettantes esset li precursores del aviatica e li fisicos e
diplom-ingenieros esset lor adversarios. Li pioneros del
interlinguistica es ne linguistes, ma dilettantes. Li autor del Glacial
Cosmologie es ne professionale del teoric astronomie, ma ingeniero
(conosset in li industrie quam inventor del valves Hoerbiger) e quam tal
il es practic fisico.

Adver quant plu revolutionari un nov idé es, tam plu grand reserve e mem
oposition it evoca in li camp del oficial representantes del traditiones
scientic, apartmen li heralde del nov idé ne es un graduat
specialist. To es comprensibil e pardonabil.

Ma in li investigation del veritá es admisset omnes queles aplica li
metodes del scientie. Li universal historie ne questiona esque su
actores havet li patente autorisat del oficial specialistes del
respectiv dominia o ne!

// 15. Recent observationes confirmant li GC {{{3
==== 15. Recent observationes confirmant li GC

Hoerbiger havet
li intuition pri li glacin superficie del Lune ja in annu 1894.

// XXX NOTE: ci esset li marca original de págine -54-

Poy sequet su ulterior decovritiones del Glacial Cosmogonie. Li cardinal
ovre del GC aparit in annu 1913 (Ph. Fauth: Hoerbigers
Glazialkosmogonie, Neuauflage Lepizig 1925. XXXII + 790 págines 285 x
195 mm).

Interim astronomos e geofisicos ha fat explorationes queles confirmat
essential teses de Hoerbiger.

Ductent geologos anuncia li bancrott del actualisme (quietisme) e
postula exogen forties de cosmic orígine por explicar li catastrofes
visibil in li historie del terre. Ductent meteorologes trova que li
terre ne sta isolat contra li cosmo e que fenomenes in li atmosfere have
causal conexes con fenomenes de astres (permanent pluvie con solari
macules, uraganes con filant stelles).

Störmer trova que li polari aurora es causat per material radies
desolari, i.e. li interplanetari medie del GC, identic al materie del
zodiacal luce; per special lineas spectral de stelles Eddington constata
li existentie del interstellari medie.

Li teorie de quantes de Planck fa evident que li sfere de gravitation
have un finit límite.

Li stellari statistica de Kobold confirma li duplic natura del galaxe e
li expansion del sideric galaxe, precismen in sam mesuras quam Hoerbiger
postula.

Niessl e altri astronomes calculat filant stelles in distanties de 500
km e plu mult, u apen un tracie del terrestri atmosfere es remarcabil;
ergo ti córpores luce ne per li ardore del compression del aer, ma per
li reflexion del sole.

Russell ante quelc mensus decovrit que li superficie de Júpiter consiste
de glacie.

Ma Schopenhauer ja dit: «Decovritiones consiste ne in to, vider un nov
cose, ma ili consiste in to que on pensa un nov cose pri to quo omnes
vide.» Ti enunciation confirma se tam pri Hoerbiger, li autor del
Glacial Cosmologie, quam pri de Wahl, li autor del «Lingue del
international paroles». E. Pigal.

Publication de ti articul in altri lingues es permisset sub condition de
complet citation del fonte («Cosmoglotta», organ de lingue international
Occidental Mauer bei Wien) e mission de justificativ exemplares al
Redaction de Cosmoglotta.

// XXX NOTE: ci esset li marca original de págine -55-

// Interlinguistic cronica {{{2
=== Interlinguistic cronica

// Jurnales {{{3
==== Jurnales

JAZYK MEZINÁRODNÍ, oficial organ de «Federalia», Brno (44, Vranovská;
abonnament annual: 20 Kc, exter Tchecoslovacia: 25 Kc {equals} 0,75 dollar), 5
may, extra-numeró. Un nov Occidental-jurnale in tchec e Occidental. Du
articules: Edgar de Wahl in Brno; nor oficial organ. Noi saluta nor nov
confratre e desira le un long e san vive.

OVRE, biblioteca in Occidental, serie 1930, nr 2; che Editoría del Ovre,
1006 Tábor, CSR. Ti caderne contene li continuation del articul «Europa
e Asia» de Romain Rolland e un vocabularium OccFAG del paroles precipue
ne trovabil in li Radicarium. Ti biblioteca plena un lacune tre sensibil
in li litteratura de Occidental. Li editoría peti misser omni
contributiones directet a Táber.   Jtt.

MARKETS AND METHODS FOR WRITERS( mercates e metodes por scritores),
Hollywood, California, april, contene un long articul de Paul D. Hugon
sub titul «Quitters and stickers», ú il di que inter plu quam 400
projectes solmen un manuade ha restat sur li camp e it es extremmen
interessant remarcar quam li nov projectes deveni sempre plu simil un al
altri, un pruva que li just principies esset evoluet. Li max modern,
Occidental, incorpora omni pruvat ameliorationes, p.ex. etimologic
scrition, e it aspecte quam un lingue medial inter anglés e hispan.
Hugon raporta pri su propri experimentes con mult persones, queles ha
leet e comprendet Occidental immediatmen sin anterior studie.

SHEFFIELD DAILY TELEGRAPH, 21 april, publica un epistul del British
Occidental Society, signat de su secretario Eric Biddle, quel rectifica
un errorós comunication in ti jurnale, i.e. que li númere de
esperantistes es 4{nbsp}000{nbsp}000. Ma li oficial statistica de 1928 raporta
solmen pri 126{nbsp}000 esperantistes (multes solmen nominal). Un comparation
del annual libre de UEA (Universal Esperanto-Association) in Genève de
1913 e 1929 monstra un grav perde in Germania e Francia. In comercial e
scientific sferes li successes de Esperanto es minimalissim. Ma nequande
un international lingue esset plu necessi quam hodie. Esperanto támen ne
introducte se, pro que it es tro imperfect, ne sat international e tro
ínatractiv in su aparentie. Occidental, plu afin al natural lingues, pos
du annus de propaganda have centres in duant landes e gania adherentes
inter scientistes, educatores, ingenieros e comerciantes».   E.P.

LE SECRETAIRE COMMERCIAL, nr 4,5, Nancy (red. e admin. Yvonne
Dastillung, 35, rue Sellier), inserte nu ultra concurses de Esperanto
anc teles de Occidental; li unesim concurs es pri li articul «Un
experientie pri letura» ex «Helvetia».

LE MESSAGER INDUSTRIEL (Paris), nr 3, contene un articul de L. Ravasse
pri li usabilitá de Occidental quam lingue del immediat comprension.

// XXX NOTE: ci esset li marca original de págine -56-

LA CHRONIQUE ARTISTIQUE (Paris), nr 4, inserte quelc lineas propagatori
in Occidental e poy un long articul (in francés) de sr De Guesnet per
quel li autor refusa quelc objectiones del esperantistes. Mult exemples
da al letores li possibilitá comparar Esperanto e Occidental. Precipue
il refuta anc li tese del esperantistes que «li publica ha decidet se
por Esperanto», citante ex li revúe «Esperanto» (junio 1929) li articul
«Propaganda vojo», in quel Dr. Vogt plendi que in un congress
international de 300 preceptores e professores de comercie solmen du
persones conosset Esperanto. To es un constatation anihilant al superior
assertion del esperantistes e vermen un desastre, si on memora li
propagande intens quel li esperantistes ha fat in omni congresses e
ulterior medies international depos plu quam 10 annus.

BULLETIN TRIMESTRIEL DE LA SOCIÉTÉ PROTECTRICE DES ANIMAUX, Mulhouse,
1-er trimestre 1930, inserte un excerpte ex un articul
antivivisectionistic de «Helvetia» (nov. 19290 in Occidental con li nota
redactional: «Occidental es tam facil a comprender que noi ha dispensat
nos de traducter li superior specimen». Esque it vell esser possibil
asserter lu sam pri altri lingues «international» o «universal» quam
Esperanto o … anglés?

DER VOLKSFREUND (Cleve), nr 91, recense nor grand german libre
«Occidental die Weltsprache» in detalliat maniere. On constata que li
editoría Franckh ha aquisitet se un grand merite pri li solution del
problema del lingue international per li edition de ti ovre. On
recomanda Occidental precipue por li comercie e fini per li paroles in
Occidental: «International corespondentie per sistema Occidental». Noi
constata ci con grand satisfation denove que li majorité del articules
jurnalistic tractant Occidental reproducte mult paroles e mem tot textus
in Occidental, un simptoma tre joyant in comparation con li maniere de
propagande por Esperanto.

REICHSPOST (Wien), nr 95, li oficial organ del partise guvernamental in
Austria, inserte ex li plum de sr Caplan Josef Schmidt un long articul
pri li libre «Occidental, die Weltsprache». Li autor fini su modellari
articul in Occidental per li conosset paroles del francés pionero de
Occidental Albert Lecomte, queles es li motto del libre recenset.

// XXX NOTE: li marca original de págine -57- esset in li sequent
// paragraf:

GRAZER VOLKSBLATT, 6 may, contene un impressiv recension de nor german
libre de propagande, insertet de sr Caplan Josef Schmidt. Il constata
que Occidental «have anc por li hom non-erudit («für den einfachen
Mann») su special valore, quel nequel del anterior sistemas posse
contestar a it: it deveni por il un valorós medie de erudition, quel
posse auxiliar le superar li indigentie de un regulari instruction pri
latin; it posse anc devenir le li clave al modern occidental national
lingues». Esperanto «es un special idioma quel comprende solmen ti qui
ha aprendet it». E li articul fini per li excellent textu de propagande
scrit in Occidental: «Unquande homes credet seriosmen, que on posse
crear, constructer e formar nov lingues
secun principies queles ili self inventet. Plu valorós quam inventer es
constatar li ja factic existent international lingue, quel vive latent
in li national lingues del occidental cultura. Li international
vocabularium es tre rich, e pro que li scientie e tecnica ja possede un
international terminologie, ili ne posse acceptar un altri lingue
international quam un tal quel conserva ti internationalitá. Occidental
es li democratic Latin».

GRAZER VOLKSBLATT, 7 may, contene un noticie ex un epistul del
esperantistic ductor Dr Adolf Halbedl, quel asserte que «Esperanto ne es
constructet sur arbitraritás e ínnaturalitás, ma it monstra al structura
primari del lingue per se («weist auf die Urstruktur der Sprache an sich
hin»). E pro quo por li erudites un Occidental? Ili ya save un romanic o
li anglés lingue. Ili deve usar tis si it es necessi». To es absolut nov
argumentes de láter del esperantistes. Til nu noi opinet que anc li
esperantistes opine que li lingue international deve esser por omnes,
erudites e non-eridutes. Esque Esperantistes vole nu propagar Esperanto
solmen por li non-erudites e li lingue anglés por li erudites? Ex li
bocc de un propagandist de Esperanto tal parlada sembla un poc strangi.

GRAZER VOLKSBLATT, 14 may, raporta sub li titul «Esperanto und die
Umsturzmächte» (E. e li forties revolutionari) pri li tendenties del
esperantistic comunistos far Esperanto al lingue del international
congresses e fini: «Che nos (i.e. li catolicos) on prefere afectar sur
international reuniones quam si on vell saver excellentmen latin, ma on
causa solmen enoya e execution del programma sin debattes, por que li
reunion mey esser finit max rapid possibil. Pruva es li international
Conferentie de Societés de Prestros missionari in estive 1929 in Praha».
Do on vide que latin ne es possibil quam lingue de congresses, mem inter
catolic prestros.

GRAZER VOLKSBLATT, 15 may, comunica que sr Schmidt, li autor del articul
pri occidental in li numeró de 6 may, declara esser anc esperantist e
que su articul ne esset directet contra Esperanto. Il propaga ultra
Esperanto anc Occidental por ganiar por li idé de un lingue
international anc ti persones queles ne posse interessar se por
Esperanto. Si un lingue international vole victer, it deve convicter in
prim li erudites, queles tre sovente es chocat per li primitivitá de
Esperanto, quel mutila li extran paroles conosset les. Li «exceptiones»
de Occidental ne es arbitraritás, ma li natural occidental vocabularium,
quel es acustomat nos in prim gradu. It es plu facil expresser se in un
maniere acustomat secun tri regules quam per un regul contra su
acustomantie.

TAGES-POST (Linz. a.d. Donau), nr 38, contene un tre favorabil recension
del german libre. On opine, que Occidental es vocat substituer li
anterior experimentes crear un lingue international.

MUENCHNER LEHRERZEITUNG (München), nr 4, contene un detalliat indication
del contenete de nor grand german manuale. To es un merite de sr Theodor
Krebs, instructor in München.

BREMER NACHRICHTEN (Bremen), nr 103, constata in un recension del libre
«Occidental, die Weltsprache»: «Qui have un preferentie por tal lingues
international e crede a lor futur, ti va in fact constatar que
Occidental es tre facil a comprender e a aprender, ya mem plu facil quam
li altri lingues international, precipue pro que li autor concede al
usatores pluri libertás concernent li selection e mem li scrition del
paroles».

HALLESCHE ZEITUNG (Haalle a.d. Saale), nr 89; HAMBURGER NEUESTE
NACHRICHTEN, nr 111: VOLKSSTIMME (Magdeburg), nr 89, recense li libre
«Occidental, die Weltsprache» e di: «Un complet curs de aprension sta
composit habil- e amusantmen talmen que omni person have li possibilitá
dominar Occidental perfectmen in curt témpor.»

DRUIDENZEITUNG (Leipzig), nr 4, contene un long articul de Ing. J.
Robert Hoerbiger pri nor german libre. Al sam caderne es adjuntet un
prospect por ti libre. Li redaction recomanda in un noticie al membres
del Orden de Druides (un grand filantropic societé) li studie de
Occidental. Ti revúe es editet in un númere de 15{nbsp}000 exemplares.

DER JUNGDEUTSCHE, Berlin, recense li grand libre sub li titul «Un nov
lingue international? Ne Volapük, ne Esperanto, ma Occidental.» Li
jurnale cita ex nor libre: «Qui have li interesse pri to, ti mey self
informar se que Occidental es constructet sur li natural fundament del
max grand internationalitá, e continua: «Noi es convictet que li lingue
international ne posse esser un artificial product quel on destilla in
li retortes e cabinette de studie.» Nu, Occidental difere essentialmen
ne de un altri lingue scrit, por exemple de alt-german (hochdeutsch),
quel es li product de un artificial sintese fat de eminent scritores in
li cancellarias del luxemburgan german imperatores in Praha e del
princes de Saxonia Electoral e developat de Luther, del autores alor li
era baroc, de Gottsched e del classicos. Quam do «Hochdeutsch» es un
artificial sintese ex natural elementes del german idiomas, tam anc
Occidental es li sintese del modern international natural paroles. Si
Occidental es un product del retorte, anc li scrit lingue german es un
tal. Ma quam li un fa su servicies, tam anc li altri es absolut apt por
su destination.

DEUTSCHE HANDELSWACHT, Hamburg, nr 914, recenset li german
Occidental-libre in un maniere un poc mocant, sub li titul «Das
Hilfssprachenbabel» (li babel del lingues auxiliari). On proposi mocante
que omni hom deve nu aprender in sam témpor Esperanto, Ido e Occidental.
Li revúe ne atente que li aprension de Occidental have un avantage
immediat, i.e. li conossentie con li paroles international e li
afacilation del posterior studie del lingues national occidental.

// XXX NOTE: li marca original de págine -59- esset in li sequent
// paragraf:

COMMUNICATIONES (LIBELLI PRO HISTORIA ET SCIENTIA INTERLINGUARUM), revúe
de «Officium Interlinguisticum Budapestiense» (redactor: Dénes Szilagyi,
Budapest VII, Damjanich u.
28a), nr 11, may-junio 1930, tracta li problema de un lingue
international del vispunctu purmen neutral. Li divers temas es presentat
in li lingue, natural o artificial, del respectiv autor o revúe etc. Ti
ci numeró centene un articul de Ing. J. Robert Hoerbiger «Pro quo yo
prefere Occidental», adplu un recension del libre «Occidental, die
Weltsprache»: on nomina it «modellic» (mustergültig) e li dissertation
de E. de Wahl (Vias e devias al lingue international) «profundmen investigant» (tief
schürfend) e «cuisonmen objectiv» (peinlich objektiv). Szilagyi divide
li historie de Occidental in tri esar: li sciential de 1890 til 1923, li
era del preparation del propagande de 1923 til 1929, e del ampli
propaganda comensant de 1930. Adplu Szilagyi recense li «Novial Lexike»:
noi fa li sequent citationes: «… z e c es abolit totalmen e
substituet per s. In egard a ti radicalisme it ne sembla acordant que li
q ha esset conservat partú, u li modell del hispan vell har posset esser
sequet.» Szilagyi critica in fine li mult mancas del «Bibliografie de
Internacia Lingvo» (BIL) in un maniere tre scientios e detalliat,
monstrante denove altri mancas de ti ovre quam noi in nor recension
(vide nr 69) de quel li final passu (pg 30) per li recension de Sz. ja
ha esset justificat. -- Noi vole ci anc remarcar que noi ha trovat
interim in BIL mult altri mancas, precipue duplic enumerationes de
Esperanto-ovres (!?).

TOLERO, Paris, nr 20, inserte un articul de sr Josef Weisbart, li autor
de pluri projectes de lingue international inter queles precipue Europal e Medial.
Weisbart usa nu un nov idioma, Mundi-Latin, con li subtitul «System-base
pro commun experimentation»; ti lingue es un copie de Occidental con
quelc personal deviationes in li direction a Latino sine Flexione,
talmen nominat latin mortallias, p.ex. an (in vice de «es-que»), id
(it), ac (anc), hic (ci), accipe (accepta), iter (denove, L iterum),
quod (que), adhuc (til nu), ita (tam), aut (o), isti (ti). Li max grav
imitationes del Latino sine Flexione es to que li infinitive have li sam
form quam li present, e li usu del infinitive pos li verb auxiliari
«ha»: il ha «scribe» un critic. In quel lingue on di talmen? Si
coidealist Weisbart vell emendar ti poc macules ex su lingue, il vell
reobtener… Occidental.

Naturalmen on deve haver un fix principie e ne «200 principie» (ples
atenter li singulare pos numerales quam in Latino sine Flexione) quam
Weisbart scri in li fine de un apelle por su Mundi-Latin misset de il li
14 may a omni occidentalistes. Por exemple si il sta sur li principie
del absolut latinitá, il ne deve adopter in Mundi-Latin li artificial
«om», «vul», vice latin «hom», «vell».

W{dot} vole anc dir «or» in vice de bocc (mL bucca); nu in null grand lingue
on have ti parol; do «or» posse esser miscomprendet quam «o» secun A,
«ma» secun F, «aure» secun FIS, «mineral» secun A; pro quo Weisbart de
anopte li lM bucca? Prender li paroles ex li mort classic latin
significa mortar li lingue international quam li humanistes ha ruinat li medial latin
quam lingue international per li reintroduction del classic Latin.

// XXX NOTE: li marca original de págine -60- esset in li sequent
// paragraf:

MIKRA BULETINO, Berlin-Charlottenburg 9, (Ido-Centrale, Soorstr. 75,
annual abonnament RM 1,50, 12 números in annu), nr 78,
inserte li plen programma del 9. International Ido-Congress, quel va
evenir de 8-m til 13-m august in Sopron (Oedenburg) in Hungaria. In li
«Bibliografio» de nr 79 es contenet un simpatic recension de nor grand
german libre finiente con li paroles: «Li autores obtenet un bon
resultate per lor labor, noi ne hesita gratular les».

MAINZER ANZEIGER, Mainz, nr 84, discusse sub li titul «Neue
Weltsprachen» li du lingues Weltenglisch (de Prof. Zachrisson) e Novial
e di in ti ocasion que Jespersen ha provat in su Novial un mixtura ex
germanic e romanic lingues e asserte que, lu sam es li casu pri altri
international lingues. To es un grav erra sempre repetit de superficial
criticos. Ni Novial, ni Occidental es un mixtura de germanic e romanic
vocabules, ma ili basa se sur li «international» paroles; si tis es in
general de latin orígine, to ne es li culp del romanic lingues, ma del
germanic teles queles ha dat solmen poc contributiones al international
glossarium e in contra ha incorporat se mult latin vocabules e fat les
talmen a international paroles.

HEROLDO DE ESPERANTO, Köln a. Rh., nr 562, questiona: «Kie estas la
komercistoj-esperantistoj?» per un articul de un pseudonim senior Oso
quel scri: «Ja depos deci annus yo es che un grand firma de exportation.
In chascun die ariva che nos epistules in extran lingues. Nequande yo
videt til nu un esperantistic epistul inter les… Mi colegos moca me
sempre pro to pri mi esperantistic saventie de Esperanto, sammen mi
chefes.» Noi solmen questiona pro quo senior Oso ne instiga su chefes
provar far negocies per usar self Esperanto in lor corespondentie? Esque
il time un missuccess? Li Central Oficie del Occidental-Union ja ha
scrit mult epistules comercial in Occidental a non-occidentalistes,
sempre con plen success.

GERMANA ESPERANTISTO, Berlin, nr 410, da a Alfred Dormanns, li lector de
Esperanto che «Westdeutscher Rundfunk» (West-german Radio), li ocasion
publicar su conceptiones in un articul intitulat «Al logica e psicologie
de Esperanto». Il demonstra que mem in Esperanto ne domina in omni
detallies li logica, ma que mem in ti logic lingue li forties psicologic
fa lor labor e que mem ci existe «un ponte quel ducte del artificial
lingue in li centre del plen vive. Lingue es vive, e omni su enigmas e
ínegalitás es perpetui fluent miracules del homan anim self.» Noi deve
regretar que un tam clar cap quam sr Dormanns, malgré su modern
linguistic conceptiones completmen identic con li nores, ne posse
liberar se del exercicie e propaganda de un sistema de lingue international quel es
constructet sur contrari principies. Il ha provat un tal liberation per
su «critic curs de Esperanto» che li Westgerman Radio in 1928; ma il ha
esset fortiat per terrorisme al disciplina (v. «Germana Esperantisto»,
1928, págine 171). Noi deve regretar to tam plu quam sr Dormanns es
academic linguist de profession.

// XXX NOTE: li marca original de págine -61- esset in li sequent
// paragraf:

LO NOVA EPOKO (mensuale del comunistic-esperantistic Sennacieca Asocio
Tutmonda), Paris, nr. 78, repeti in maniere histeric que ancian fabulas
pri li contrarevolutionari caractere del movement
de Occidental. It parla pri «aristokratemaj novlatinidaj projektoj» e
que ili es «simboloj de la konservado de la jugo de l' pasinteco, de la
dominado de l' fortaj super la malfortaj, simboloj de la imperialisma
politiko kaj de bonfarto de la kapitalisma vivo.» Si on lee tal lineas,
e si on ne vole reputar les quam un efluentie de un malad cerebre, on
solmen posse comprender les quam li expression del max alt demagogie e
del pallid timore córam li triumfant, progressent e democratic
Occidental. Esque vermen on vole ducter un movement del proletariatu con
tal despectabil argumentes? Nu, li ver ínamicos del proletariatu es ti
persones queles vole isolar it del progress del scientie e del modern
civilisation. Occidental auxilia destructer li barrieres de education
inter li classes; Esperanto erecte nov barrieres. Occidental aperte al
proletariatu li portas al scientie e su nomenclatura; Esperanto mura ti
portas. Do u deve star li ver socialist?!

ESPERO KATOLIKA inserte sub li titul «Reveninte el Romo: Instrukcioj» un
articul del presbiter Georges Ramboux in quel on posse leer: «In li
eminent sferes catolic Esperanto ne es conosset quam international
auxiliari lingue, proprietá de omni hom, ma quasi solmen quam medie del
divulgation de alquel confus doctrina dangerós, nominat Esperantisme,
quel confesse alquel deitá, un ínconosset superior Fortie, quel predica
un nebulari fraternitá inter omni homes, basat solmen sur un comun
lingue, e quel consiste ex pur liberalisme, fals neutralisme. Li
esperantistic gazettes es plenissim de fals idés contradictori al
catolic dogmas. Li oficial traduction del Bible es un edition
protestantic. Li oficial vocabularium Esperanto-Esperanto aparient
bentost va esser un edition del Sennacieca Asocio Tutmonda. Li majorité
del ovres esperantistic es absolutmen a desaprobar del vispunctu
catolic. Omni to es un fact irrefutabil. Absolutmen ne astonabil do es
que in consequentie in li eminent sferes catolic Esperanto es regardat
con depreciation.» Talmen noi vide li valore del «interna ideo» de
Esperanto.

IDEOGRAPHIE MATHEMATIQUE, Etude du langage philosophique par Jacob
Linzbach (28, Rue Ducouedic, Paris XIV): de ti revúe, recenset in nr 69,
ha esset aparit til nu 7 numerós, contenent 56 págines.   Karl Janotta.

// Divers {{{3
==== Divers

Senior DE WAHL viageat in marte al Conferentie de Reserches Linguistic
in Genève, e usat ti ocasion por visitar mult occidentalistes, i.e. sr
Dr. Wormser durant li viage al conferentie e li coidealistes Prof.
Berger, Dr. Aschwanden, Dr. Niedecker, Major Tanner, omnes in Svissia,
Dir. Bohin in Strasbourg, Dr. Großmann in München, li occidentalistes in
Wien e Mauer, Kajš in Brno, Prof. Pášma in Tábor, Neumann e Wallon in
Dresden, Funk in Stettin e mult altres durant li retroviage a Estonia.

// XXX NOTE: li marca original de págine -62- esset in li sequent
// paragraf:

Li conferentie in Genève ha esset invitat del «International Auxiliari
Language Association in the United States, Incorporated» (IALA),
respectivmen per su secretariessa honorari, li ínfatigabil e
meritós Seniora Dave Hennen Morris de New York. Ti conferentie durat de
20 marte til 2 april e reunit in Carlton Parc Hotel 15 linguistes
reputat e specialistes de lingue international por deliberar un studie
scientific del problema del lingue auxiliari.

Presidente del conferentie esset li conosset linguist e interlinguist
Professor Otto Jespersen del universitá in Copenhag. In ultra esset
participantes del conferentie li sequent persones: Dr. S. Auerbach,
membre del Ido-Academie; Earle B. Babcock, Professor in li universitá de
New York, Presidente de IALA; Ch. Bally, Professor in li universitá de
Genève; Wm. E. Collinson, Professor in li universitá de Liverpool;
Albert Debrunner, Professor in li universitá de Jena; Miss H.S. Eaton,
linguistic assistente de IALA; Otto Funke, Professor in li universitá de
Bern; Eduard Hermann, Professor in li universitá de Genève; Mrs. Dave H.
Morris, honorari Secretariessa de IALA: Prof. Perrenoud, linguistic
assistente de IALA; Pitman B. Potter, Professor in li universitá de
Wisconsin; René de Saussure, Professor in li universitá de Bern e autor
de pluri lingues artificial, inter queles in ultim li Nov-Esperanto;
Albert Sechehaye, Professor in li universitá de Genève; Peter Stojan,
membre del «Lingva Komitato» de Esperanto; E. de Wahl; Reinhold Zeidler,
novialist. Du invitates ne recivet li permission de viage de lor
Guvernamentes, i.e. Professor Peano in Turin (Italia), e Professor
Yushmanov in Leningrad (USSR).

Li conferentie adoptet in principie li plan de labores esquissat de
Professor K. Asakawa del universitá de Yale (USA) e conossentat se pri
li labores del Professores Collinson (Liverpool) e Edward Sapir del
universitá de Chicago.

Professor Funke (Bern) e Seniora Morris elaborat un complet programma de
studies sur li base de quel on va solicitar financial apoyes. Li
filologos Debrunner e Herman demonstrat al conferentie in quel maniere
on va posser realisar un immediat colaboration inter li
indo-germanistes, li interlinguistes e IALA. In fine on resoluet crear
un «Jurnal de Interlinguistic Reserches» (JIR).

In li inauguration del conferentie li presidente constatat que sr de
Wahl esset un del unesim adherentes de esperanto, ma que «il, malgré su
amicitá por Dr. Zamenhof, ne plu posset sequer le depos li moment fatal
quande Zamenhof ha devenit conservatori. Il colaborat con Grabowski, con
Lott e con mult altri pioneros interim morit e de comense il directet se
rect vers li scop quel il ha atinget per li publication de Occidental».

On posse esperar que ex li conferentie va sequer un nov progress del
scientific interlinguistica, e on deve gratular e mersiar a Seniora
Morris pro li prudent arangeament de ti international conferentie.

SOCIETÉ COSMOGLOTTA (Wien) arangeat li 11 april in Café Mariahilf un
reunion public in quel senior de Wahl parlat pri li tema «Li statu
actual del problema de un lingue international».

// XXX NOTE: ci esset li marca original de págine -63-

Il demonstrat que solmen tal projectes de international lingues obtene
un passabil grand númer de adherentes queles permisse al adeptes
decomposir li structura del vocabules e formar self nov paroles sam quam
li problema del paroles cruceat provoca grand interesse pro simil
causes. De to veni li desinteresse del publica por lingues ínautonom
quam Idiom Neutral etc., in contra que altri sistemas minu natural, ma
autonom in li parolformation trovat un grand circul de entusiasmat
partisanes quam Volapük e poy Esperanto. Ma un superlogica quam in Ido
ne es li desir del publica. Occidental uniona nu li du principies del
autonomie e naturalitá; do it have omni chances por su final general
adoption. Ma ti principies possibilisa li satisfation de un triesim tre
necessi, it es li maximum possibil del regularitá. Ti es li via
sciential al definitiv solution del problema; pro que li movement ha
prendet ti scientific e naturalistic developation, nu anc ha devenit
possibil li colaboration del scientistic linguistes.

Ti colaboration esset anc li scope del conferentie de reserches
linguistic in Genève. Comprensibilmen on ne posse expectar de ti
cooperation immediat resultates; in prim on interconossentat de person a
person e devet clarificar li contenete del problema. Ma Occidental havet
un grand success, it esset in ti die quande li principal sistemas esset
presentat; nam Sr de Wahl parlat tande solmen in Occidental, e on
constatat con admiration que on posset comprender su tot discurs. In
1931 va evenir li International Congress de Linguistes in Genève sur li
programma de quel sta anc li interlinguistica.

Li discurs de sr de Wahl in Wien assistet Idistes e Esperantistes, inter
ili conosset ductores del austrian movement de Esperanto queles in part
participat al tre vivaci, ma anc tre conciliant discussion. Li
esperantistes regretat li nov fension del interlinguistic movement e
proposit e petit que li occidentalistes mey far nequel propagande in li
interesse del idé, ma solmen laborar teoreticmen. On respondet les que
un tal convention es impossibil pro que li occidentalistes opine posser
promover li idé plu facils e rapidmen per Occidental quam per Esperanto:
ma it existe li simplic via que omni esperantistes aprende Occidental
sam quam presc omni occidentalistes save Esperanto.

Li esperantistes regretat anc li devalorisation del esperantic
litteratura. On respondet les que per li progress de Occidental plu mult
persones anc va comprar li ancian Esperanto-libres pro causes del
crescent interesse por li problema in general e por su historie, talmen
que un devalorisation del tot litteratura interlinguistic ne es a timer:
in contra on posse constatar que on ja nu es pret payar precies plu alt
por quelc libres interlinguistic exhaustet. In omni du partes on provat
tam mult quam possibil accentuar lu comun e diminuer lu contrari.   Karl
Janotta.

// XXX NOTE: ci esset li marca original de págine -64-

// «Ne fa vos risibil!» {{{2
=== «Ne fa vos risibil!»

In numeró 16 (564) del semanale «Heroldo de Esperanto» (Köln a. Rh.,
Brüsseler Straße 94) de 18 april 1930 sur págine 4 sub «Bibliografio»
esset a leer li sequent anuncia (reproductet ci in originale de
Esperanto):

____

Occidental, die Weltsprache. (Occidental, la mondlingvo.) Por
germanlingvanoj. Eldonita de E. Pigal. Franckh'sche
Verlagsbuchhandlung, Stuttgart. 254 pg. Prezo broŝur. rmk. 5.50 tole
bind. 8.—.

____

Pos to quam comunication del redaction li sequent lineas aparit sur
págine 3 del numeró 21 (569)) de «Heroldo de Esperanto» sub li titul «Ne
ridindigu vin!» (= Ne fa vos risibil):

____

In nr 16 de 18.4. noi mentionat sub li rubrica «Bibliografio» un nov
aparit libre pri li interlingual project «Occidental». Pro to noi (i.e.
li redaction de «Heroldo») recivet de un delegate del Universal
Esperanto-Association un postcart de quel li contenete es ne solmen
total risibil, ma anc ofendent al autor del mentionat libre e a nor
chefredactor in casu que ili senti se ofendet. Ci es li textu del
postcart:

«Heroldo propaga Occidental, li max actual novitá in nor miraculós
Esperantoland!

Qui timid solmen sentit, que vu, senior redactor, simpatisa con
Occidental, consternat nu deve convicter se de vor ínexplicabil atitude.
Vu anuncia un libre de senior Pigal, un fanatic adversario de Esperanto,
de un hom quel in su ínnobli lucte usa sin scrupules absurd íncorectitás
pri nor lingue e movement.

Forsan vu pensa que noi ne plu deve timer li concurrentie de alquel
artificial lingue, ma esque vu ne considera que vu per vor anuncia (it
es naturalmen un invitation comprar e leer li adversari libre)
extraordinarimen confuse li esperantistic e non-esperantistic publica?
In fine vu decupa vos self li branche sur quel vu side.

Respectós

H.J.

Public examinat instructor de Esperanto,

Delegat de UEA (Universal Esperanto-Association).

PS. Pro vor publication yo va inviar un plende al Centra Oficejo de UEA,
Genève.»

____

Noi (i.e. li redaction de «Heroldo de Esperanto») adjunte quam
comentarie:

// XXX NOTE: li marca original de págine -65- esset ínter listunes 3 e
// 4:

1. It es li custom de gazettes adminim anunciar (si ne recenser)
   recivet libres pri alquel tema.

2. It es necessi informar se pri li adversario.

3. It es li signe de un bon caractere suposir che li adversario o
   dissidente tam etic motives quam on pretende por se self, ma ne ja
   anticipante denunciar le.

4. It vell esser ínmoral auxiliar contra su conviction un afere solmen
   pro li mammon. Malgré que un grand part del homanité ne possede un
   tam alt etica, noi vell despecter nos quam fripones, si noi vell
   conservar un «branche» solmen pro que noi self sede sur it.

5. Si noi esperantistes self vell timer pri li success de nor afere,
   li sol tacentie de nor contrarios ne plu vell salvar nos. Esque
   conduir quam struces?

6. Li PS. de sr J. es vermen naiv. It sona, quasi un infante di pri un
   camarad quel have su propri volentie e ne acte secun li
   complesentie del altre: «Yo va dir it al instructor.» Si li
   instructor es psicologo, il save quo li denunciante merite.
   Interessant es que Int. Centra Komitato in Genève self in su ultim
   circulare (nr 62) ne solmen anuncia, ma mem recense li libre
   mentionat (pri «Occidental») e recomanda it (tre justmen!) por
   selfinformation a chascun activ propagantist.

7. Noi peti releer li du penultim alineas in nor articul «Nia
   tendenco» (jubilari numeró de 2. 5.) e, in céteri, nor articules
   queles ha aparit in li ultim annus sub li titul «Ni kaj la aliaj».
   Ta on va trovar omni to quo on deve in plu saver pri nor vispunctu.
   Noi ne ama remachar omnicos deci vezes.

'''

To es li textu de «Heroldo de Esperanto». In sequent noi inserte un
declaration del publicator del libre «Occidental, die Weltsprache» e
chef-redactor de Cosmoglotta.

[.author]
Redaction de Cosmoglotta

// Personal declaration {{{3
==== Personal declaration

In coherentie con li in supra reproductet articul ex «Heroldo de
Esperanto» yo constata que mi polemica concernent Esperanto es publicat
solmen in li organ del Occidental-Union «Cosmoglotta» e in li libre
«Occidental, die Weltsprache». In ti critica de Esperanto yo ne usa
subjectiv judicies de me o de altri occidentalistes, ma solmen li
objectiv materiale ex publicationes de esperantistes e de neutral
persones. Li letores de «Cosmoglotta» e del libre «Occidental, die
Weltsprache» nu posse controlar esque it es rect li assertion de H.J. in
«Heroldo de Esperanto», que mi fontes es fals e que mi metodes de
combatte es ínnobli in vice de scientific.

Yo constata que yo propaga Occidental pro que li majorité del seriós
interessates de un lingue international refusa Esperanto, quo li
esperantistes self concede. In contrari on posse citar li nómines de
mult persones queles, repugnat per li form de Esperanto, esset
adversarios del idé de un lingue international, ma queles nu per
Occidental ha devenit adherentes del idé. Yo ne es un fanatic adversario
de Esperanto e ancor hodie have amical relationes con ductores de
esperantistes in Wien e altri locs.

[.author]
E{dot} Pigal

// XXX NOTE: ci esset li marca original de págine -66-

// Occidental-Union {{{2
=== Occidental-Union

ORGANISATION UNIVERSAL DE LINGUE INTERNATIONAL OCCIDENTAL

.Protectores

- Prof. Dr. Albert Guérard, Universitá de Stanford, California, USA.
- Prof. Dr. Albert Saareste, Universitá de Tartu (Dorpat), Estonia.
- Prof. Dr. C.W. von Sydow, Universitá de Lund, Svedia.

.Representantes

- Austria: Cosmoglotta, Postfach 10, Mauer b. Wien.
- Britannia: The British Occidental Society, 18, Meadows L., Chester.
- Dania: Jan Casse, Willemoesgade 23, Köbenhavn.
- Estonia: Kosmoglott, Eha 10, Tallinn (Reval).
- Francia: Occidental-Societé, 7, place de Bordeaux, Strasbourg.
- Germania: Dr. A. Peipers, Am Römerturm 13, Köln.
- Svedia: Svenska Occidental-Förbundet, O. Agatan 37, Uppsala.
- Svissia: Sviss Association por Occidenatl (SAPO), Chapelle, Vaud.
- Tchecoslovacia: Federali, Vranovská 44, Brno.

// Occidental-litteratura {{{2
=== Occidental-litteratura

Cosmoglotta (Oficial revúe del Occidental-Union). Anno 1927, 1928, 1929
a 7 ö. S. (1 Dollar). Annu 1930: 3,5 ö. S {equals} 0.5 doll. {equals} 2.6 sv. fr. =
2,1 RM {equals} 16 Kc. Singul numerós exhaustet (ne recivibil separat): 1927:
1, 2, 3, 4 (38, 39, 40, 41), 1928: 1 (44).

Occidental, die Weltsprache. Einführung samt Lehrkursus. Lesestücken,
Häufigkeitswörterverzeichnis. Herausgegebent von E. Pigal bei
Franckhsche Verlagshandlung. 256 Seiten, 148 x 210 mm, brochat 9,50 ö
S., 5,50 RM: ligat 13,70 ö S. 8 RM.

Radicarium directiv de Occidental in 8 lingues (anglés, german, francés,
italian, hispan, portugalés, sved, russ) de E. de Wahl, 5 ö S.

Deutsch-Occidental Wörterbuch de J. Gär, 5 ö. S.

Occidental, gemeinverständliche europäische Kultursprache für
internationalen Verkehr. Begründung, Grammatika, Wortbildung,
vergleichende Textproben, 0,5 ö. S.

The problem of an international language and its solution in Occidental.
By Eric Bidle, 4. d. (0,6 ö. S).

L'Occidental. Langue d'intercompréhension immédiate de L.M. de
Guesnet. 1 fr. fr (0,3 ö. S).

Problém jazyka mezinárodního. 2 Kc (0,42 ö. S).

Praktický jazyk svetových styku Occidental, J.A. Kajš. Váz. 6 Kc (1,2 ö.
S)

Occidenatl, ett västerländskt kultursprak de Mag. phil. A.Z. Ramstedt.
0,3 ö. S.

Nickel till Occidental de Mag. phil. A.Z. Ramstedt. 1. ö. S.

Occidental de internationalella ordens sprak de Dr. C.E. Sjöstedt
(principer, grammatik, textprov, jämmföreelse). 0,4 ö. S.

Occidental-Union, Central Oficie, Mauer b. Wien, Postfach 10.

// XXX NOTE: ci esset li marca original de págine -67-

// Li problema de un lingue international {{{2
=== Li problema de un lingue international

ha ocupat li pensas de mult persones. Li max conosset project es
«Esperanto» (1887), quel pro su facilitá e enorm propaganda ha aquisitet
suficent atention in li munde. Ma li defectiv e ínnatural formes ha
evocat li critica de divers competent persones. Li esperantistes ha
refusat omni reformas in lor lingue e pro to aparit mult nov projectes,
quam: Neutral, Universal, Ido, Esperantida, Romanal, Latino sine
Flexione, Etem, Medial, Novial etc.

Un practic LINGUE INTERNATIONAL deve esser comprensibil a omni person de
occidental civilisation, anc sin studie anteriori. Solmen un lingue ja
hodie usabil in omni relationes, in comercial anuncias e reclames, in
exchanges de colectionistes del tot munde, in trafic e scientie, posse
contentar li postulationes del comunicationes international. Un tal
lingue es *Occidental.*

// Laconic Grammatica de Occidental {{{2
=== Laconic Grammatica de Occidental

*Pronunciation:*footnote:[Quelc punctus de ti pronunciation ne plu es
actual, ma ili es conservat sin change pro historic motives. Ples
consultar li actual pronunciation in modern libres de aprension. Note
del editor digital.]
Vocales quam in german, hispan, italian, slavic; *y*
quam vocal {equals} frances u, german ü; *c* ante e, i, y {equals} ts;
in omni altri casus = k; *g* ante e, i, y {equals} j francés, in omni
altri casus quam g german; *h* aspirat; *j* {equals} j anglés; *v*
quam in anglés; *x* {equals} ks, gs; *z* {equals} ds; *ch* quam in
anglés e hispan; *sh* quam in anglés; *eu* = frances eu, german ö;
*n', l'* {equals} n, l con i sequent presc ne audibil.

*Accentu tonic* sur li vocal ante li ultim consonant: fin**a**le,
l**i**ngue, internation**a**l. Li finales -s del plurale e -men del
adverbie ne have influentie al accentu: fin**a**les, n**u**llmen. Li
finales -bil, -ic, -im, -ul es nonaccentuat: respect**a**bil,
gramm**a**tica, **u**ltim, art**i**cul. In altri casus li accentu es
scrit: heró, idé, pronómin.

*Nuanciant finales:* -a, -o, -u(m), -i, -e.

-a:: feminin: francesa, filia, cavalla; ma anc altri paroles secun li usu
international: aqua, boa, grammatica, liga, sofa, tara.

-o:: masculin: franceso, filio, cavallo; ma anc altri paroles secun li usu
international: brutto, conto, fresco, lexico, torso.

-u(m):: abstract, neutri: lu mal {equals} li malu(m).

-i:: adjectiv (nonobligatori): dextri, regulari.

-e:: general, eufonic, precipue por substantives; centrale, matrice,
plantage, theatre.

*Articul* definit: li; índefinit: un.

*Plurale* per *-(e)s*: li cavall, ci cavalles.

*Declination* per prepositiones *de, a* etc.: de li {equals} *del*; a
li {equals} *al*.

*Pronomines* personal: yo (subject) -- me (object), tu -- te, il --
le, illa -- la, it, noi -- nos, vu -- vos, illi -- les, (índefinit)
on, (reflexiv) se; possessiv: mi (sol: mei), tu(i), su(i), nor
(nostri), vor (vestri), lor(i).

*Verb.* Infinitive: *-r*; participie presentic: *-(e)nt*; participie
perfectic e preterite: *-t*. Conjugation analitic per auxiliares,
perfect per *ha*, futur per *va*, conditionale per *vell*, imperative
per *ples*, optative per *mey*, passive per *es (esser)*. Exemples:
amar, yo ama, yo amat, yo ha amat, yo va amar, yo vell amar, ples
amar, yo es amat, yo ha esset amat, yo va esser amat, etc.

// XXX NOTE: ci esset li marca original de págine -68-

// Subventiones al Occidental-Union {{{2
=== Subventiones al Occidental-Union

M{dot} Guilbert (Videscoville) fr. fr. 25,-. Dave H. Morris (New York) doll.
10,-. Ing. A. Lindström (Stockholm) ö.S. 5,-. Dr. P. Hussarek (Brünn)
c.K. 14,-. Prof. H. Pášma (Tábor) c.K. 18,-. Director Dr.-Ing. A. Wormser
(Offenbach a.M.) ö.S. 505,90. Reg.-Rat Dr. P. Mell (Saalfeld-S.) RM
15,-.

// Propaganda per «Occidental, die Weltsprache» {{{2
=== Propaganda per «Occidental, die Weltsprache»

Li númere in infra indica li exemplares donat del libre «Occidental, die
Weltsprache»; lg. {equals} ligat, br. {equals} brochat. Vide anc Cosmoglotta nr 69,
pg. 43.

Theodor L. Krebs (München) 3 br. General Director GErald A. Moore
(London) 10 lg. Ing. Hanns Hoerbiger (Mauer bei Wien) 23 lg. Central
Oficie (Mauer bei Wien) 15 lg. + 5 br.

Joseph Gär (München) RM 10,-. Dr. Aschwanden (Biel) sv. fr. 5,-.

Occidental-Union +
Central Oficie

// XXX TODO: Confirmar li aspecte original:

****

Si vu vole dar a vor filies un bon education comercial e linguistic,
misse les durant un annu scolari in li

MODERN SCOLE DE COMERCIE E LINGUES

Tel. 33-28  Director: G. BOHINTEL. 33-28

7, Place de Bordeaux -- STRASBOURG (Francia)

- Section comercial: Contabilitá -- Stenografie -- Dactilografie --
  Stenotipie -- Corespondentie comercial.
- Section lingual: Francés -- German -- Anglés -- Occidental.
- Adaptation del francés stenografie a German, Anglés e Occidental
- Curses in scole o per corespondentie

Programma es misset gratuitmen a chascun person qui peti it.

10% rabatte a membres del Occidental-Union o abonnates de Cosmoglotta.

****

// Abonnament de Cosmoglotta {{{2
=== Abonnament de Cosmoglotta

«Cosmoglotta» 1930: 3,5 ö. S. {equals} 0,5 doll. {equals} 2,6 sv. fr. {equals} 2.1 RM.

Chec-COntos Postal: Austria. Nr. B-84.868: Occidental-Union, Mauer b.
Wien; Germania: München 585.98: Occidental-Union, Mauer bei Wien:
Francia: Strasbourg 94.49, G. Bohin; Svissia: II. 1969 F. Lagnel,
Chapelle (Vd); Tchecoslovacia: 29.428 Praha, M. Nedvídek, Tábor.

****
Eigentümer, Herausgeber u. Verleger: Occidental-Union, Sitz: Mauer bei
Wien. Verantwortlicher Redakteur. Ing. Engelbert Pigal, Liesing bei
Wien. Druck: Milan Nedvídek, Tábor.
****

// Cosmoglotta A 71 (1930-07/08) {{{1
== Cosmoglotta A 71 (1930-07/08)

Oficial organ bimensual del Occidental-Union

Consacrat al developation, propaganda e aplication
de

Lingue International Occidental

Redaction e Administration: Postlach 10, Mauer bei Wien, Austria.

Annu IX Nr 4 Julí, August Numeró 71

ifdef::original-tocs[]

// Contene: {{{2
=== Contene:

- Stabilitá in Lingue International, de E. Biddle e Red., pg. 69.
- Principies de Novial, de E. Pigal, pg. 71.
- Complet grammatica (III. Derivation: B. Sufixes productiv: 2.
  Sufixes verbal productiv), de K. Janotta, pg. 74.
- Cronica, pg. 77.

endif::original-tocs[]

// Stabilitá in lingue international {{{2
=== Stabilitá in lingue international

Por rectmen apreciar li question de stabilitá in li Lingue
International, on deve unesimmen realisar clarmen que li lingue international ne es tam
mult un question lingual quam un facte social, sam omni national lingue.
Li veritá e importantie de ti constatation cresce con omni nov usator
del lingue.

Quelc samideanes sembla haver li idé que Occidental es un lude e que on
posse changear ti o altri punctu secun lor desires e scientic
discussiones. To es un tre grand erra. Occidental es (e deve esser, si
it vole victer) un lingue vivent, li possession de su practic usatores.
It ne existe por amusar li amantes de linguistic disputes, por queles li
ordinari homes (qui max mult besona li lingue international) have ni interesse ni
patientie. Por ili, to quo es grav es un lingue stabil quel ili posse
aprender hodie sin dever reaprender it deman. Si li lingue es facil,
clar, precis e suficent, ili va esser content e va esser completmen
índiferent esque it satisfa li teoretic postulationes de ti e altri
linguist o ne.

Noi posse aprender ci del Esperantistes, qui preserva stabilitá unit con
evolutionari crescentie. On ha mocat li «íntuchabil Fundamento», ma
Esperanto ancor vive e li mocantes es obliviat.

// XXX NOTE: li marca original de págine -71- esset in li sequent
// paragraf:

Si on prende li conservativ statpunctu, on totmen ne nega li possibilitá
de progress. Ci e ta, on posse introducter un nov vocabul, si it es
vermen plu bon quam li old form. Li practic
usation va decider qual form va surviver. Si, quam sembla esser li casu
con -ess, -tá e forsan -or, un sol sufix (-tá) sufice, li practic
usation va simplificar un ínutil complication. Si, quam yo self opine,
es plu bon generalmen evitar duplic consonantes, on posse far to,
lassante libertá pri ti ínessential punctu ad altri coidealistes.

Ma li discussion de changes del pronómines, del articules, del
conjugation o simil es un altri afere, absolutmen combattend. In ti ci
punctus nor lingue es facil, international e practical: li suggestet
reformes have un tre dubitabil valore e yo have un fort idé que etsi noi
vell introducter changes, li propositores self vell un poc plu tard
suggester ancor alquicos altri.

Es ancor un altri rason por stabilitá -- li edition de libres de
aprension, lexicos, litteratura. Es ver, que cert reformistes ama
meprisar tal considerationes, ma per to ili solmen monstra lor absolut
manca de practicalitá. Omni seriosi propagandist va rider ye ili.

In li present témpore, noi comensa far progress e li grand german libre
es publicat. Esque noi va riscar perdir omnicos ganiat? E to por pleser
a pluri teoreticos que deman va negar to quo ili desirat yer? Ne! Si per
conservatisme noi perdi quelc adherentes, noi va regretar to. Ma plu bon
perdir teoreticos quam propagandistes. Lass li disput-amantes
constructer lor perfect lingue sur li base de Mundi-Latin. Ili nequande
va finir e interim per practical propaganda e usation Occidental va
victer.   Eric Biddle.

Per publicar li precedent articul noi absolutmen ne declara identificar
nos con omni considerationes de nor estimat colaborator. Un progress in
lingue ne es un danger por li stabilitá del movement si li changes,
justificat e bon-meditat, in fact es exercit uniformmen per un
qualificat majorité e si li social rason del responsabil factores fa
action conform.

In ti sensu nu es presentat a votation del Comité Linguistic un sistema
de experiment por evitar facultativmen li mollat sones, queles, conform
al Statute e Regulamentes, es oficial valid.

// XXX FIXME: «o del dextri tel un dispersion» es correct secun li
// original, ma «tel» sembla un erra.

Ancor es tro temporan profetisar del levul flanc un petrification o del
dextri tel un dispersion del lingue international. Li fals profetes ne conosse li fortie
del vivent lingue Occidental, quel fa o evolution o resta ínchangeabil,
malgré li criticas.   Red.

// XXX NOTE: ci esset li marca original de págine -71-

// Principies de Novial {{{2
=== Principies de Novial

Ante quelc témpor aparit li NOVIAL-LEXIKE (novial-francés-anglés-german)
de Professor Jespersen, editet per auxilie del Rask-Örstedt-Fond de
Copenhag. 254 págines, 130 x 202 mm. Precie: 3 s. 6 d. per Georg Allen
Unwin Ltd., London, Museum Street; o RM 4.— per Carl Winters
Universitätsbuchhandlung, Heidelberg.

In Cosmoglotta nr 51..55 noi ja insertet detalliat recensiones de
Novial. Ci noi have ne mult a adjunter. Li present lexico monstra in plu
vast extension li deformationes de international paroles per li
schematisme de Novial. In li nov publication Prof. Jespersen ha egardat
nor critica, secun quant to es possibil in li cadre de su sistema. Il
adopte li naturalmen developat numerales «set» e «ot» vice li blamat de
nos misformes esperantic «sep» e «ok» del unesim libres de Novial. Anc
«monate» e «sal» (auxiliare del futur) es substituet per «mensu» e «ve»
(Occidental va).

Novial distinte inter «benche» (banc por seder) e «banke» (institute de
pecunie). It have: «aje» (A age, F age, I e Occidental etá); «devan» (avan).
Bon es li curt formes: «babla» (babil'ar), «chirpa» (chiripar) e
«ekarta» (remover, F. écarter).

Per preferer germanic radicas «hause» (Occidental dom), «milke» (lacte),
«stime» (vapor), «bora» (forar) etc, Novial fa orfan li derivates
international: domestic, domestication; lactose, lactometre, lactation;
(e)vaporation, (e)vaporimetre; performation etc. Apu «bora» (forar) noi
trova «bore» (bor, chimic element). -- Corageós propositiones es: «drate»
(D Draht, metall-fi), «fogle» (D Vogel, avio) e «avie» (avion,
aeroplane) e li prefix «om-» (D um-, far denov ma altrimen: omforma,
omlabora etc).

Li aprioristic principies heredat de Esperanto-Ido producte
deformationes mem plu remarcabil in Novial pro li plu rigorós fonetica,
a quel es subjugat li parol-formation: «sero» (zero), «sone» (zone),
«sonete» (to es ne: micri zon, ma: sonette), «suone» (son), ma:
«konsonante» (consonant) e «asonantie» (assonantie).

Sam quam in Ido on have «lude» (solmen per cartes, chac, infantal ludes)
apu «plea» (solmen por teatre, musica); ergo li international expression
«preludie» in Novial es ne un «lude», ma un «pleo». Just in sport
chascun conosse li parol «play»; do on vell dever verter li sense, si on
estima necessi haver du paroles divers.

In plu: «homaro» (to es ne: F homard, D Hummer, ma: homanité), «anu»
(ne: annu, ma: sur it), e «yare» (annu, de ú: annual), «dar» (ta), «da»
(de, per, med), «bundle» (Occidental fasce, de ú: fascist).

On ne mey argumentar que Novial have bon rasones in ne egardar li
natural formes international por in general obtener logicalitá e
unisensitá. Li desinentie -a p.ex. significa, sam quam in Occidental:
(1) feminines, (2) formes de verbes e (3) céteri paroles. Apu «rive»
(coste) li parol «rivete» significa ne un litt rive, ma: rivete (clove
con contra-cap). Li fidelitá al principie evitar duplic consonantes, es
abandonat in nómines de popules: finnes, russes. Professor Jespersen ha
condamnat a morte li lítteres c, z. Ma li international signes cm, C,
Ca, Zn etc perdura lor tenaci vive mem in Novial.

Discrepant parol-formationes apari in Novial per que Jespersen octroya
sur un ultra-fonetic ortografie un torso del verbal derivation de Wahl.
Novial have «difera» (diferer) e «diferanti» (diferent), ma «diferentia»
(t es a pronunciar sempre: t) apu «ambulanse», «sirkumstantie»,
«sakrifisie», «sektione», «aksepta», «sentense», renuntiatione»,
«avansa», «sientie», «silentia», «akselera», «aktione», «tentiari». Un
artificial lingue quel pretende, quam Novial, har soluet in prim li
problemas del fonologie, ci deve esser plu consequent e unitari.

Al van principie de sclavic coincidentie inter un nov, aprioric,
scrition Novial sacrifica li vive del parlat lingue, quel deveni un
ínpronunciabil mixtura heterogen de ínnatural son-combinationes antiqui
dur e modern fluent.

Creante li scrit lingue p.ex. de un savagi popul, un missionario posse
líbermen selecter un aproximativmen fonetic ortografie. Il ne es ligat
per li grafismes de un proto-lingue litterari o de un grand lingue afin
de cultura. Anc li fundatores del scrition de micri lingues de Europa,
p{dot} ex. del grand circul del cultura romanic o germanic, in comense usat
ortografies tre fonetic. Ma si on regarda li modern litteratura p. ex.
del ladin e del viennes dialect, on posse far li interessant
constatation, que just ti lingues, queles ne have un grand ballast de
antiqui libres, támen in ultim témpore prefere li historic scrition
conform a lor classic modelles del latin e alt-german, malgré que li
unesim scrites ha usat ortografies plu fonetic.

Julius Jakob scri in li prefacie de su dictionarium del viennes-austrian
dialect («Wörterbuch des Wiener Dialektes mit einer kurzgefassten
Grammatik». Gerlach & Wiedling, Wien und Leipzig 1929. Preis: ö. S.
7.68): «In prim yo havet li intention, composir li lexico in completmen
fonetic scrition. Ma yo abandonat ti idé. Nam yo videt nascer
parol-formes pri queles yo previdet que ili apen vell esser adoptet…
Ti desfacilitás sembla esser li cause que til nu tam poc homes ha ocupat
se sur ti ci dominia; e mem ti poc persones havet poc fortun.»

// XXX NOTE: li marca original de págine -73- esset in li sequent
// paragraf:

Prof. Dr. A. Velleman, Universitá de Genève, in su dictionarium del
lingue ladin (romansch de Engadin o de Tyrol, Engadin Press Co.,
Samaden, Svissia, 1929, precie: fr. sv. 15,70) cita apu li nov classic
etimologic formes lor obselet fonetic scrition (indicat per {cross}): affirmer
({cross} affarmêr: Occidental afirmar), alloger ({cross} aluschêr: Occidental alogiar), ampel ({cross}
aumpel: Occidental ampli), benedir ({cross} banadir), benediczion ({cross} banadischun: Occidental
benediction), brav ({cross} braef), clav ({cross} clef, clave), confirmer ({cross}
cuffarmêr: confirmar), consoler ({cross} cussulêr), consentir, ({cross} cussantir),
contenter ({cross} cuntantêr), decent ({cross} daschaint: decent), diriger ({cross}
derscher), derisiun ({cross} draschun: derision), esser ({cross} essar: esser),
imaginer ({cross} imischnêr: imaginar), important ({cross} impurtaunt),
intelligibel ({cross} inclegentaivel), ma ({cross} mu: ma), maniera ({cross} mingiergia),
merit ({cross} miert), mort ({cross} muort, {cross} moart), moventer ({cross} amuanter:
moventar, far mover), offender ({cross} ufender), perceptibel ({cross}
partscheivel), perir ({cross} pryr: perir), posseder ({cross} pussidair), possibil
({cross} possaivel), rester ({cross} rastêr: restar), san e salv (saun e {cross} salf),
scolar ({cross} sculêr, scolero), sconsoler ({cross} scussulêr: desconsolar, far
desolat), scriver ({cross} schriver: scrir), secta ({cross} seichta: secte),
sentenza ({cross} sintintzchia: judicie), sentir ({cross}sintijr), soffler ({cross}
zufflêr), sort ({cross} soart, {cross} suort: sorte, destin), splendurir ({cross}
schplandurir: splender), terra ({cross} tearra: land, país), traffic ({cross}
trêfsth, {cross} travsch: trafic), vendetta ({cross} vandetta: vengea), veritabel ({cross}
veritaivel), verm ({cross} vierm: verm), vicin ({cross} vischin), visibil ({cross}
visaivel: visibil).

Li letor de un micri o non-litterari lingue es customat al historic
grafismes del grand lingues litterari (in li supra-citat exemples german
e romanic) e plu facilmen lee un scrition ne fidel al parlada ma
conosset le. Li classic formes del nov ladin vocabularium: «decent»,
«diriger», «imaginer» etc es comprensibil por omni person a unesim vide,
contra que lor antiquat grafismes: «daschaint», «derscher», «imischnêr»
etc es rupta-capes quam li Novial-paroles: «desanti» (decent), «sone»
(zone), «sent» (cent), «vise-» (vice-) etc.

Ancor quelc exemples por monstrar li aplication del tema perfectic de
Occidental in li sistema de Novial: «adopta», ma «adoptiv» e
«adoptatione» (Occidental adoption); «audi», ma «audiv» (Occidental auditiv) apu
«auditione». De «adi» (addir) on deriva «adition» e «adiv» (additiv), de
«multiplika»: «multiplikatione» e «multiplikiv». Ma on dave
«demonstrativ» apu «demonstra» e «montra» (monstrar); «konkorda» e
«konkordantia», ma «tenda» e «tendentie». Do Novial vole que in li
international lingue noi deve parlar ne secun international custom
natural, ma sempre inspecter li «lexike» just che max usual paroles.

Novial have «deperi» (deperir), ma «perisa» (perir), «kurse» (currer),
«prenda» (prender), «perda» (perdir), «vida» (vider), «vidabil»
(visibil), «vido» e «visione» (vision); «viseemperere» (viceimperator),
«visie» (vicie).

Li unesim págine del covriment del Novial-lexike es ornat per du
judicies:

Prof. C.C. Uhlenbeck, Presidente del unesim International Congress de
Linguistica: «Novial surpasses the other international languages in all
respects».

Bernard Shaw, li conosset angles satirico: «Novial is really good».

[.author]
E{dot} Pigal

// Citates {{{2
=== Citates

// XXX NEW: Li titul «Citates» esset mettet in ti edition.

[quote, August Pauly]
____
Un lege aerostatic: plu levi un cap, plu alt it ascende.
____

[quote, August Pauly]
____
Si li grand spíritus sembla micri a un hom, to es signe que il es lontan
de ili.
____

// XXX NOTE: ci esset li marca original de págine -74-

// Complet grammatica de Occidental {{{2
=== Complet grammatica de Occidental

[.author]
Composit de K. Janotta, revidet de E. de Wahl e organisat de E. Pigal.

(5-esim continuation)

// XXX NOTE: li marca original de págine -75- esset ínter listunes "d" e
// "e":

// XXX TODO marcar quam liste con comensa in 2:

2{dot} Sufixes verbal productiv

-a-r forma derivates de diferent signification secun li tema primitiv.

a. De Substantives significant objectes, materiales, abstrates, it
forma verbes, queles significa «provider per…»: anima, animar; arm,
armar (quelc ulterior derivates: desarmar, desarmament, armatura etc.);
coron, coronar (coronation); dot, dotar; form, formar (reformar,
information, transformator); fum, fumar; hag, (in)hagar (includer per un
hag); honor, honorar; linea, linear (lineament); loc, locar (= dar loc
che altri person; dislocation, translocar); motiv, motivar; ocul,
ocular, oxyd, oxydar; plomb, plombar; privilegie, privilegiar; punt,
puntar; sal, salar; signe, signar; titul, titular; vall, vallar
(circumvallation); verniss, vernissar.
+
In li derivation del substantives per -tá ti perdi li vocale á, quam es
ja demonstrat in li II-m capitul; talmen ci acte se solmen semblantmen
pri un sufix verbal -ita-r. Exemples: capacitá, capacitar; debilitá,
debilitar; facilitá, facilitar; felicitá, felicitar; habilitá,
habilitar; necessitá, necessitar; nobilitá, nobilitar; possibilitá,
possibilitar.

b. De substantives significant utensiles, instrumentes on forma per
-a-r derivates queles indica «usar, tractar per…»: balaye, balayar;
bross, brossar; cisel, ciselar; knut, knutar; lans, lansar; lápid,
lapidar; martell, martellar; rost, rostar; scruv, scruvar; styr, styrar;
tette, tettar; trap, trapar; trumpet, trumpetar; vehicul, vehicular;
via, viar. Similmen: camp, campar; logí, logiar.

c. De substantives queles indica productes o secretiones organic, li
derivates per -a-r significa «far nascer, secreer»: infant, infantar;
lact(e), lactar; saliva, salivar; sangue, sanguar; sput(e), sputar;
suppur, suppurar; urin(e), urinar.

d. Pos nómines de viventes li sufix -a-r indica «exercir li activitá
de … acter quam …»: dómino, dominar; judico, judicar; prodigo,
prodigar; serpent, serpentar.

e. Li derivates per -a-r de adjectives e participies have un
signification factitiv e es usat sovente con prepositiones. De
adjectives: bell, abellar; facil, affacilar {equals} facilitar sub (a); firm,
affirmar, confirmar; lucid, lucidar; melior, ameliorar; plen, plenar;
satur, saturar; sicc, (ex-)siccar; simil, assimilar; vacui, (e)vacuar.
De participies presentic: caler, calent, calentar; crescer,
(ac)crescentar; doler, dolentar; dormir, (ad)dormientar; fuir,
(af)fuientar; heredar, heredantar; jacer, jacentar; mammar, mammantar;
puder, pudentar; seder, sedentar; timer, timentar, viver, (re)viventar.
Por expresser li factive sovente li analitic construction con «far
…r» es plu apt, plu comprensibil, plu eufonic e plu customat, p.ex.:
far attenter (ne: attententar), far laborar, far scrir, far venir etc.

f. Li sufix -ar pos abstract substantives (autocton nómines de action)
indica li verb conform: abandon, abandonar; beson, besonar; cur, curar;
desir, desirar; fusion, fusionar; jett, jettar; joy, joyar; labor,
laborar; mersí, mersiar; odie, odiar; prov, provar; question,
questionar; risc, riscar; salt, saltar; salut, salutar; subvention,
subventionar; viagie, viagiar; visit, visitar; voce, vocar. Just sam es
li casus u li tema presentic del verbes in -a-r es usat quam verbal
substantive secun III,A,2.

g. Li du nominal sufixes (tractat sub 1) -ach e -ott es anc usat verbal
junt con li sufix -a-r e havent li sam signification quam in li
aplication nominal. Do -ach+ar significa un depreciation, un pejoration,
un grossieritá del action: criticar, criticachar; imitar, imitachar;
mercar, mercachar; trincar, trincachar. Li duplic sufix -ott+ar have un
signification augmentativ: besottar {equals} besar sovente; spirottar {equals} spirar
vehementmen. On posse anc formar verbes per ett+ar, ma pro que li
signification de ti sufix -ett es un poc mutat in li verbal aplication e
pro que it alterna ci con li sufix -illar, it es tractat separat in
infra.

h. Mult derivates per li sufix verbal -a-r ne es inregistrabil sub li
sub li punctus a til f, p.ex. don, donar; matur, maturar; prosper(i),
prosperar; etc.

// XXX NOTE: li marca original de págine -76- esset ínter listunes 1 e
// 2:

-acha-r :: vide it in supra che a-r sub punctu g.

-ea-r :: forma verbes indicant un statu de oscillation o de movement
repetit, anc un statu manifestat per luce, temperatura etc: carr(e),
carrear; flammear; flor, florear; guerr(e), guerrear; gurgul, gurgulear;
noct(e), noctear; scum,
scumear; taur(e), taurear (taureator, taureada); und(e), undear;
verd(i), verdear; volt(e), voltear. -- Li sufix -ear es quasi li verb
«ear» in un poc translatet sense, malgré que su etimologic orígine es
totalmen diferent.

-esce-r :: vide it in C.2 in infra.

-eta-r {cross} :: {equals}
-ett-a-r.

-etta-r e -illa-r :: have un signification frequentativ, ili es usat
dissimilativmen; foliettar {equals} tornar li folies de un libre; oculettar {equals}
jettar ocul-colpes, pezzettar {equals} dispezzar, puntillar {equals} far mult puntas,
ridettar {equals} subrider, saltillar {equals} far mult saltas; volettar {equals} volar ci e
ta quam un papilion. -- Compara li sufix -ett in li precedent articul
(III,B,1.)

-ica-r :: vide it in C,2 in
infra.

-ifica-r :: (li síllabe -ic es sempre ínaccentuat, vide I,C,2) forma in
general paroles scientific significant «far…», i.e. factitives:
carnificar, chylificar, chymificar, dignificar, falsificar, identificar,
justificar, lapidificar, mortificar, mystificar, notificar, parificar,
petrificar, ratificar, rectificar, russificar, significar, stratificar,
terrificar, testificar, verificar, vivificar. Orfan derivates es:
edificar (L aedes «dom»), gratificar (L gratus «agreabil»). Advere
i+fica-r, ne es un sufix, ma li general juntiv vocale -i- con li
factitiv por se self ne usat form ficar del verb far. Do ti verbes es
proprimen composites; ma pro li frequentie e sufixoid caractere de ti
verb usat quam determinat parolparte it es tractat ci quam
sufix.

-ija-r :: significa «devenir»: rubijar,
verdijar.

-illa-r :: vide it in supra che
-etta-r.

-isa-r :: deriva de substantives e adjectives (li sufix -ic desapari avan
it; vide anc D,2 in infra) verbes, queles significa «far tal»:
aclimatisar, autorisar, baronisar, botanisar, caracterisar, carbonisar,
civilisar, colonisar, dramatisar, electrisar, germanisar, harmonisar,
magnetisar, mobilisar, nationalisar, naturalisar, organisar, polarisar,
polemisar, popularisar, realisar, specialisar, symbolisar, sympathisar,
systematisar,
terrorisar.

-ita-r :: vide sub -ar (a) in
supra.

-iza-r :: deriva fro nómines de persones verbes, queles significa «acter
in maniere de…» sovente con efect internal: botanizar, hamstrizar,
judeizar, mastrizar, nomadizar, rivalizar, tyrranizar. On ha proposit
unir -isa-r e -iza-r a un form
-isa-r.

Pri to de Wahl di: «On ne posse confuser -isar con -izar pro li
nonsens quel deveni: judeisar e germanisar!! Esque to es lu sam?
Judeisar significa «far judeo» e judeizar significa «parlar quam un
judeo»; mastrisar «far mastro», mastrizar «tractar quam un mastro».
O esque forsan baronisar significa «luder li rol de un baron?» Un tal
mixtion in un lingue international quel es por omni nationes, e quel deve esser plu
regulat quam li cáos in li lingues natural, ne es tolerabil. Li essentie
de Occidental ne es solmen li mult international paroles, ma just li
precision del
derivation.»

-nta-r :: {equals} -nt+ar; vide it in supra che li sufix verbal -a, punctu
e.

-otta-r :: vide it in supra che li sufix verbal -a-r, punctu
g.

// XXX NOTE: li marca original de págine -77- esset ínter li du
// paragrafes del listune "-iza-r" in supra.

// Cronica {{{2
=== Cronica

// Libres {{{3
==== Libres

«LÄROBOK I OCCIDENTAL, de internationella ordens sprak» (Manuale de
occidental, li lingue del paroles international) de Dr. Bertil Blomé, 71
pag., 147 x 218 mm, precie 1,60 sved krones, es li unesim edition de
Svenska Occidental-Förlaget (Sved Occidental-Editoría, O. Agatan 37,
Uppsala). Ti bon composit e bell equipat libre contene 12 leciones,
chascun de ili consistente de vocabularium, letura, notas grammatical e
explicationes del paroles del textu. Li leturas, de queles quelc es
prendet ex Cosmoglotta, Helvetia e Manuale de conversation e
corespondentie de Sr de Guesnet, es arangeat secun facilitá: li hem, li
dom, li cité, ciffres e témpore, li cangurú, radio, epistules o lettres,
pri quo on ride, viages e excursiones, nebuloses. Li libre es finit per
un apéndice contenent li maxim important afixes. Sur li covriment es
printat un judicament del Nobel-premiat Prof. Robert Bárány, Uppsala:
«Occidental es secun mi opinion li maxim bon del lingues auxiliari,
queles yo conosse. It es natural e facil comprensibil por un person de
medial erudition, e su studie da a ti que ne conosse foren lingues, un
grand númere de paroles internationalmen usat, sin deformar les.» Sur
li ultim págin del covriment es con benevolent permission del
Franckhsche Verlagshandlung reprintat li excellent propaganda-textu «un
international congress» ex li libre «Occidental, die Weltsprache».
Noi espera bon success por li occidental-movement in Svedia per ti
unesim manuale.

[.author]
C.E.S.

// XXX NOTE: li marca original de págine -78- esset in li sequent
// paragraf:

DUBBEL OCCIDENTAL-ORDBOK de C.E. Sjöstedt, phil. Dr., 98 págines. 105 x
145 mm, precie 1,60 sved krones; to es li duesim edition del Svenska
Occidental-Förlaget. Ti libre contene un grammatical sinopse con
derivation, geografic nómines, sved-occidental
e
occidental-sved lexico. It es bell arangeat e va esser un excellent
instrument por li difusion de Occidental inter svedes. Lass nos esperar
que li coidealistes de altri nationes va bentost imitar ti modellic
publication.

[.author]
Jtt.

'''

ENGLISH IN EEZY SPELING (Anglés in facil scritura) de R.E. Zachrisson,
Professor de Anglés in li Reyal Universitá de Uppsala; 16 págines. 155 x
232 mm; Almqvist & Wiksells Boktryckeri-A.-B., Uppsala. In li ultim
témpor circulat in li presse que Prof. Zachrisson ha reformat li
ortografie del anglés lingue e on posse esperar que per to nu es fat un
remarcabil action por contribuer al final introduction del anglés lingue
quam universal idioma. «Eezy Speling» es basat sur li anglés
ortografie del témpor de Chaucer, con egard al changes del pronunciation
queles evenit in li sequent
demí-millennie.

Prof. Zachrisson self sublinea que li inert «mediocri angleso» adver
va dir: «Shakespeare e li Bible es sat bon por me» e il va «levar su
manus in sant terror córam li seriós pensa de ortografic reform». Ma
ultra li psicologic aversion del angleses queles condamna li telnominat
«fonetisationes» del scritura quam «barbaric» (vide p. ex. S.
Pankhurst, Delphos, The Future of international language, London 1927)
anc de láter de editores e de altri interessates va far sentir se un
fort oposition material e ideal contra tal
changes.

Quelcanglés paroles scrit conform al proposit simplificationes:
langwidg (language), jeneral (general), naetiv (nativ), rivel (rival),
iedea (idea), noetic (notice), moeterist (motorist), uzhual (usual), ma:
vizion (vision). Apu muezik (music) on conserva: accent,
censure.

On vide que Prof. Zachrisson ne ha bornat se in li principie «un son
un signe» de su colego Prof. Jespersen. Il es content per reducter li
500 scri-manieres a 75 por representar li 41 usual sones del anglés. Il
anc ne elimina li duplic consonantes. «Eezy Speling» es identic al
actual anglés ortografie in presc du ters del current lingue. Un
specimen:

Eezy
Speling:

The furst performens ov Bernard Shaw's 'Arms and teh Man' was a
grate succes. Wen the curtn fel there wer loud cauls or the authr. The
audiens wer stil cheering wen mistr Shaw apeerd, but there wa wun man in
the galery who was buuing aul the time. Mr. Shaw lookt up at the galery,
waved at the man, and sed very seeriusly: 'Yes sur, I quite agree with
you, but what can we tuu do aganst the hole
hous?'

Li unesim representation de «Armes e li hom» de Bernard Shaw esset un
grand success. Quande li cortine cadet, on fort acclamat li autor. Li
publica ancor aplaudet, quande senior Shaw aparit; ma in li galerie
esset un mann quel muit sin cessa. Sr Shaw regardat up al galerie, fat
signe al mann e dit tre seriós: «Yes, senior, yo totalmen consenti con
vos, ma quo noi du posse far contra li tot
dom?»

// XXX NOTE: ci esset li marca original de págine -79-

«Eezy Speling» do anc ne have un fonetic scrition. Solmen li númer de
exceptiones e del regules del ortografie es diminuet. Ma por li
international usada inter civilisates it vell esser plu avantageós
fundar li mundlingue organicmen sur li simplic grammatica e li classic
international grafismes (immediatmen comprensibil del actual anglés e
adaptar a it un unitari pronunciation, i.e. li vie prendet per
Occidental.   E. Pigal.

// Revúes {{{3
==== Revúes

HELVETIA, organ del Sviss Association por Occidental, Chapelle (Vaud,
Svissia), marte-april. Ex li contenete: Nor movement. Nor editiones.
Visite de sr E. de Wahl. Li albi merle. Mult féminas ne comprende. Li
trahitiones del vocabularium anglés. Union de Europanos. Dictates por li
pace. 1915. Anecdotes e articulettes. -- Un interessant numeró quam
sempre.  Jtt.

MONTHLY BULLETIN OF THE BRITISH OCCIDENTAL-SOCIETY, 18 Meadows Lane,
Chester, Anglia, comunica que li «English-Occidental Dictionary» de E.
Biddle, secretario del Societé, e un «Reading Book» de A. Hubbard
(Local Representante del Societé. 98 Cromwell Rd., Grimsby), va aparir
circa pos du mensus.  E.P.

Durant marte-april un discussion pri esperanto e occidental evenit in li
sved jurnale HÄRNÖSANDS-POSTEN, u por occidental partiprendet Sr. Folke
Person.

In FOLKSKOLLÄRARNAS TIDNING (jurnale del preceptores) nor coidealistes
Sres E. Berggren e B. Östergren durant april-junio ha participat un
discussion pri proposit instructino de un lingue international in li seminaries. Quam
sempre li esperantistes ne posset refutar li grav objectiones contra lor
lingue, specialmen tis concernent li paroles international, in vice
parlante pri li grand difusion de esperanto. Li discussion finit per un
long articul de Sr. Ö., contenente un detalliat comparation inter
esperanto e occidental. Li nominat jurnale anc insertet recensiones de
«Occidental, die Weltsprache» (li grand german Occidental-libre), del manuale de Dr Blomé e del
vocabularimu de Dr Sjöstedt. Certmen li neutral letores pos to
comprende, que esperanto ne plu have li absolut hegemonie in li region
mundlingual.

// XXX TODO: Confirmar o/Occidental, e/Esperanto:

Anc ARIEL, revúe por populari labore educatori, ha insertet
quelcarticules pri li lingues auxiliari. Li numeró 2 del revúe contene
un longarticul de Docente C.W. von Sydow sub titul «Occidental o
esperanto, quelc paroles pri li mundlingual question», ocupante presc
un triesim del revúe. It es un excellent explication fel fundamental
principies de occidental in comparation con tis de esperanto, fat in un
objectiv e neutral maniere. Inter mani presc aforistic sententies noi
cita ex li articul: «occidental es extraordinarimen regulari, ma usa
quelc irregularitás por far li lingue plu facil.» -- «Li regul pri li
obligatori acusative in esperanto es probabilmen plu desfacil in su
aplication quam li tot grammatica de occidental.»

// XXX NOTE: li marca original de págine -80- esset in li sequent
// paragraf:

// XXX TODO: Revúe-nómine in minuscules:

Ye ocasion del 1-m may un revuette, intitulat VÄRLDSSPRAKSRÖRELSEN (li
mundlingual movement), esset editet in Malmö de
nor coidealistes Sres E. Ahlström e E. Nordh. Li revúe in duplic formate
de Cosmoglotta e con quar págines contene ultra anuncias un articul de
Sr. Nordh: «Li movement del laboreros e li problema de un universal
lingue», un articul de Sr Ahlström: «Occidental o esperanto», quelc
enunciationes pri occidental, un comparation in pluri lingues auxiliari,
e es finit per un textu in occidental. Ti revuette esset gratuit
distribuet al participantes del demonstration del social-democrates.
C.E.S.

DAS NEUE EUROPA. Wien, nr 5/6, scri: «Volapük, Esperanto, Ido, Novial e
li altri projectes in li direction del idé de un international lingue ne
es conform al necessi principie que li nov lingue deve esser simil in su
structura a un vivent lingue. Li essential trates del nov lingue
international Occidental, queles es representat in li present libre
(i.e. «Occidental, die Weltsprache») have mult plu mult chance a
realisation e merite general egardation.»

DER LEITENDE ANGESTELLTE, nr 10, Berlin, scri: «Un lingue international
deve venir; nu, in li era del radio e del film parlant, ti problema es
de un apart actualitá. Occidental es li genial solution del problema de
un lingue international. Vermen astonant es quam facil comprensibil es
Occidental por omni hom quel possede quelcconossenties del germanic e
romanic lingues. Occidental es comprensibilmen conceptet solmen quam
instrument por li international comprension e ci posse esser adver (e
precipue por li comerciante) de un extraordinari utilitá.»

INTERNATIONALE MASCHINENWELT, Wien, nr 38, recense nor german libre de
propaganda e fini: «Noi desira a ti libre, quel monstra li max simplic,
max clar vias al scope del introduction de un lingue international
facilmen aprensibil, un tre vast difusion e un bentosti traduction in
altri lingues por talmen devenir li quadre del pante, quel deve
interligar in mente omni diverslingual homes.» Ti judicie es specialmen
notabil pro que ti periodico es li organ del tri vezes in mensu aparient
servicie de information extranial del Austrian Muséo de Comercie
(Oesterreichisches Handelsmuseum).

TRIERISCHE LANDESZEITUNG, anex «Das Buch», nr 4, di: «On prende li
libre (i.e. li nov german libre) con quelc pessimisme -- ne pro que un
lingue international sembla superflu, ma in contrarie, li hotemporari
circumstanties sur li terre voca presc un tal. On besona solmen
considerar li radio, de quel li civilisatori possibilitás vell esser
multiplicat in ti moment quande noi vell haver vice li existent babel un
unitari lingue international.» Pos citation de un textu ex li libre in
Occidental, li redaction constata li facil comprensibilitá del lingue e
postula li general introduction del lingue international in omni scoles quam obligatori
object de instruction.

// XXX NOTE: li marca original de págine -81- esset in li sequent
// paragraf:

LINZER VOLKSBLATT, 18 may, recense li german libre: «Per li publication
del lingue international Occidental del baltic professor Edgar de Wahl
li problema de un international lingue sembla nu
fundat sur un nov scientific base. Li Libre mentionat pussibilisa un
índependent judicie in egard del problema interlinguistic, per que it
monstra li general vispunctus queles es essential por un international
lingue (psicologic e social base del lingue).»

DEUTSCHE BRIEFZEITUNG, Naunhof bei Leipzig, nr 1/3, contene un epistul
de sr R. Zeidler, li representante de Novial in li conferentie por
linguistic reserches in Genève. In ti epistul Zeidler di: «Secun mi
opinion «Occidental», li lingue artificial de E. de Wahl, sta mult plu
proxim al ideale de un europan e american universal lingue quam li
anterior sistemas. Proprimen it vell esser un obligation del
«International Association del Academies» examinar in fine objectivmen
ti homanitari problema.» Noi vide que mem de Novial omni
interlinguistes veni in fine a Occidental. Un altri exemple noi ja
raportat in nr 69 págine 35 (sr. K. Wallon).

LE SIGNAL STENOGRAPHIQUE, Lausanne, nr 9, contene un replica de un
esperantist al articul de Professor Berger in li numeró de marte del sam
revúe. Ti ta asserte que it es mal por li idé del lingue international
self propagar sin cessa nov projectes. Senior Berger strax responde in
li sam numeró in un maniere convictiv. «It existe in fact un masse de
persones convictet in unesim vez del necessitá de un lingue auxiliari,
ma queles repugna usar Esperanto o chascun altri lingue del sam tip, pro
que ili choca lor sentiment linguistic. A tal persones queles es li
grand majorité, torna se Occidental.» Seque un textu comparativ in
Esperanto e Occidental, prendet ex li esperantistic articul. Professor
Berger continua: «On vide que li du lingues have presc li sam radicas,
ma que Occidental, per li afixes plu bon selectet, conserva al vocabules
lor aspect natural. Evidentmen, it vell har esset preferibil que Dr.
Zamenhof vell har trovat direct li max bon solution: alor il, it ne
esset possibil. Quam por omni inventiones, on ariva solmen pos un long
serie de experienties al max bon solution. Zamenhof es por nos un genie
quam Stephenson in un altri dominia. Tamen null hom ne vell voler
viagear hodie per li locomotive de Stephenson. Pro quo ti mental
íntolerantie contra un nov solution del problema? Durant un long témpor
li partisanes del divers sistemas de stenografie ha querellat se; hodie,
ili vive in bon harmonie observante li «tolerantie». Esque li idé del
stenografie ha esset mortat pro que on ha proposit successivmen pluri
sistemas? Si pos har propagat durant un long témpor Esperanto, li
partisanes actual de Occidental ha comprendet que li resultates ne
responde al eforties fat, pro que li sistema ne plese al publica, esque
on posse reprochar les proposir un lingue modern, plu conform al guste
del homes? Esque li idé es indangerat per omni to?»

LE POLYGLOTTE, Strasbourg, nr 6. contene un exercitie de composition in
Occidental-corespondentie comercial, un curt grammatica de Occidental,
exercitie, letura e un excellent articul «Esperanto ou Occidental» per
quel li redaction del periodico refusa Esperanto pro su plural per
«j», pro li obligatori acusative, li acord
del adjective, li vocabules del tabelle corelativ, li arbitrari afixes
(ex.: delegitaroj, fremduloj, plenumata, eldiris), li accentuat
lítteres. «Pro que li lingue international deve esser anglo-latin, pro
que ne adopter li alfabete corespondent?»

NORDBÖHMISCHES TAGBLATT, Tetschen (Bohemia), 21 marte, recense in
maniere jocant li nov libre german: «Li glottoman (sprachwütigen)
germanes, a queles omni extran lingues have plu mult valore quam lor
lingue matrin, va precipitar se anc sur ti nov artificial product e va
fundar in omni locos scoles e curses de Occidental e va publicar li
excellentie del max nov invention quasi per li son de trombones.» Noi
vole esperar to.

KÖLNISCHE VOLKSZEITUNG, 25 may, nr 265, recense li libre «Occidental,
die Weltsprache» in un maniere un poc pessimistic pri li final success
del lingue international in general e critica in special li micri númere
del vocabules germanic in Occidental. Ti ultim objectiones ja es refutat
in li ovre self sur li págines 47 til 56. Li recensent Dr. J.F. vell
dever anc leer li recenset libre!   Jtt.

NEUE ZÜRCHER ZEITUNG (Zürich, 18 april), DAS NEUE REICH (Wien, nr 34,
pg. 722), FREIE SCHUL- UND LEHRERZEITUNG (Liesing bei Wien, junio-julí),
DIE FRAU IM STAAT (München, junio), SKOLA MESTANSKÁ (Praha, nr 16)
publica favorabil recensiones del german libre de Occidental.

ESPERANTO, KIBOSA, Tokio, nr 1, di pri li atitude del japanés
esperantistes al lingue anglés: «Benque li anglés lingue nu es usat max
vastmen in li munde, noi ne vole tant humiliar nos, que noi usa anglés
junt con li national lingue, quam si noi es subjectes del landes
dominant de Anglia. E noi opine que non-anglosaxones anc ne voluntari
accepte it quam noi.» To es un clar response a omni anglomanes queles
asserte que li orientales ha aprobat e acceptet unanimimen anglés quam
international auxiliari lingue del oriente.   Jtt.

HINDA ESPERANTISTO, Semarang (Java), nr 7, scri: «On besona ci ja
extraordinarmen un comun medie de intercomprension. Noi vive inter
indigenes de divers gentes, europanos de divers nationes, arabos,
hindus, chineses, japanes, etc, queles omni have lor propri lingue. It
es un tre ordinari eveniment que noi in omni die parla malay con nor
servitora, hollandés in li oficie, anglés per li telefon con un
comerciante conosset, javanés, madurés o sundanés secun li local
circumstanties con un indigen kuli e que noi nomina in chinés li chinés
manjages in li restaurante. Quo vu vell pensar si noi vell substituer ti
poliglottic parlada per un monoglottic?» E li autor continua: «Estas
ridindaĵo, jen mi jam audas. Chu do ne eble? Gesamideanoj, ni tial
forte laboru! La nova jaro alportu sukceson!» Nu, yes, it va esser
possibil victer ti poliglottic cáos per un lingue quam Occidental; to va
esser possibil per un inteligent colaboration del coidealistes. Talmen,
e solmen talmen li futur va aportar li success desirat de sr Liem Tjong
Hie, li redactor del Hinda Esperantisto.

// NOTE: ci esset li marca original de págine -83-

// Divers {{{3
==== Divers

OCCIDENTAL-BURÓ DE PARIS (83, rue Rochechouart): Depos plur mensus li
Buró esset visitat per plur occidentalistes, in li festas de nov-annu
per Sras Guilbert e Colas, membres del Comité del OSF
(Occidental-Societé de Francia), durant marte per Sr. Furgerot de Reims
e Sr Major Tanner de Bern, in april per Sr Denzler de Biel. Li
presidente de OSF visitat Sr Tailliez (Lille) e Depin (Amiens). Li
16-esim april Sra Dave H. Morris (Honorari Secretaria del International
Auxiliary Language Association) invitat plur interlinguistes trincar té
e audir un lectura de Sr Earle B. Babcock, in li American Women's Club
de Paris; Sr Abat Schreiner representat e parlat in li nómine del
Occidentalistes. Propaganda in jurnales: BULLETIN TRIMESTRIEL de la
SOCIÉTÉ PROTECTRICE des ANIMAUX (Mulhouse, 1-esim trimestre 1930)
insertet un articul in Occidental ex «Helvetia» contra li vivisection.
LA RUCHE STENOGRAPHIQUE, Strasbourg: Meillet et l'Esperanto (april); LE
SECRETAIRE COMMERCIAL, Nancy, april: Concourse de Traduction in
Occidental. L'EN DEHORS: Responses a Prof. Borgius de Sisnar e Berger.
LE SEMEUR, Falaise 22 may: Anuncia por Occidental. LE CHRISTIANISME
SOCIAL, St. Etienne, april in su «Biographie» inserte li brochuras
francés. Monsenior Foucault, episcop de St. Dié, amico de Occidental,
morit in fine de may ye 87 annus.

[.author]
L.M. de G.

'''

Sr J. RITTER, casa postale 2382, Chiasso (Svissia), have li complesentie
prender sur se li oficie de Occidental-representante por li territorias
de lingue italian de Svissia. Il prepara nu un «Curs de Occidental por
Italianes».

Seniores Hugo Fischer, un ciec ancian Idist, Kurt Neumann, ancian ductor
del Ido-Movement, e Karp Wallon, li «Senioro del tutmonda
Esperantistaro», omni tri in DRESDEN, studia junt Ocidental in un micri
ronde chascun mardí. Adresse por altri nov adherentes: K. Neumann, 35
Görlitzer Strasze, Dresden N 6.

Senior KARP WALLON (compara Cosmoglotta nr 69, pg 35) ha esset monit del
esperantistes in Dresden far un declaration a su honorari membratu; ma
Wallon ja havet dat ti dignitá al disposition del Esperanto-gruppe e ha
anc renunciat su function in li honorari comité del German
Esperanto-Congress (Pentecost 1930, Dresden).

[.author]
Jtt.

Senior Wilhelm SANDMANN, Oberstadtbibliothekar (Superior municipal
bibliotecario) in Dresden scri: «Depos quelc dies yo possede vor ovre
«Occidental, die Weltsprache». Til nu decidet adversario de un lingue
international pos li conossenties con Esperanto, quel yo trovat quam
direct absurd, degustant, inept (abgeschmackt, häßlich, albern), yo ha
totalmen changeat mi opinion pos il curt conossentie con Occidental.»

H.F. HALLER, functionario SFF, Giubiasco, (Svissia) scri: «Yo transit
de Ido a Occidental in li fine del annu 1929. Yo aprecia

Occidental essentialmen pro li excellent sistema de derivation quel
possibilisa un presc sempre regulari formation del international
vocabules, e it esset anc li cardinal factor quel promovet me al
transition.»

****

A{dot} HUBBARD (98, Cromwell Road, Grimsby, Anglia) desira coresponder con
occidentalistic líber-pensatores.

****

// Editiones del «Sviss Association Por Occidental» {{{2
=== Editiones del «Sviss Association Por Occidental»

(Omni ti editiones es poligrafat)

Por franceses: BERGER: Cours complet d'Occidental, 68, p. SFr. -.50,
BERGER: Dictionnaire Français-Occidental, 316 p. SFr. 3.—, BERGER:
Dictionnaire Français-Occidental, solidmen cadernat SFr. 6.50, BERGER:
Index Occidental-Français, 40 p. SFr. -.50, BERGER: Historiettes in Occidental.
con traduction francés, 46 p. SFr. -.50. CREUX: Suplement al radicarium
(con trad. francés, 58 p.) SFr. 1.—, CREUX: Ido e Occidental (in
francés: rapport 1928), SFR. -.50.

Por germanes: Dr. SCHRAG, Dr. ASCHWANDEN, Dr. NIDECKER: Die moderne
Weltsprache, 24 p. SFr. -.50. -- Historiettes in Occidental con trad.
german (in preparation) SFr. -.50.

Por angleses: BIDDLE: Curs de Occidental por angleses, 16 p. SFr. -.25.

Por italianes: RITTER: Curs de Occidental por italianes (in
preparation).

In Occidental: Protocoll del Conferentie interlinguistic, Bern
1928, SFr. -.30. SAPO: Occidental aŭ Esperanto? Kial ni propagandas la
lingvon «Occidental». SFr. -.25. CREUX: Stenografie Duployé por
Occidental. 18 p., SFr. 1.—. CREUX: Ritmica in Occidental (preparation),
SFr. 1.—. RAMSTEDT, CREUX, ASCHWANDEN, NIDECKER: Li question del tema
verbal e del sones mollat in li lingue international, 34 p., SFr. -.50.

Helvetia, organ mensual del SAPO, ilustrat; abonn. annual, SFr. 2.50.

Por omni comende plesadjunter 20%, adminim SFr. 0,15 por li postal
expenses.

Recivibil che: OCCIDENTAL-BURO, CHAPELLE (Vd), SVISSIA

Postchec-conto: II. 1969.

«Cosmoglotta» 1930: 3,5 ö. S. {equals} 0,5 doll. {equals} 2,6 sv. fr. {equals} 2.1 RM.

Chec-Contos Postal: Austria. Nr. B-84.868: Occidental-Union, Mauer b.
Wien; Germania: München 585.98: Occidental-Union, Mauer bei Wien:
Francia: Strasbourg 94.49, G. Bohin; Svissia: II. 1969 F. Lagnel,
Chapelle (Vd); Tchecoslovacia: 29.428 Praha, M. Nedvídek, Tábor.

****
Eigentümer, Herausgeber u. Verleger: Occidental-Union, Sitz: Mauer bei
Wien. Verantwortlicher Redakteur. Ing. Engelbert Pigal, Liesing bei
Wien. Druck: Milan Nedvídek, Tábor.
****

// Cosmoglotta A 72 (1930-09/10) {{{1
== Cosmoglotta A 72 (1930-09/10)

Oficial organ bimensual del Occidental-Union

Consacrat al developation, propaganda e aplication de

Lingue International Occidental

Redaction e Administration: Postfach 10, Mauer bei Wien, Austria.

Annu IX Nr 5  Septembre, Octobre 1930 Numeró 72

ifdef::original-tocs[]

// Contene: {{{2
=== Contene:

- Influentie del lingue anglés al lingue international, de G. Bohin,
  pg. 85.
- Complet Grammatica (III. Derivation: C. Sufixes ínproductiv, D.
  Contraction, E. Derivation fro -c, -g. F. Liste del sufixes secun
  lor usation), de K. Janotta, pg. 88.
- Cronica, pg. 92.
- Esque Esperanto va perir?, pg. 99.
- Avise al abonnates, pg. 100.

endif::original-tocs[]

// Influentie del lingue anglés al lingue international {{{2
=== Influentie del lingue anglés al lingue international

[.author]
de G. Bohin, Director del «École Moderne» in Strasbourg, Francia.

Ante quelc témpor aparit in jurnales un information indicant que li Unit
States de America, queles contenet 90 milliones habitantes in 1909, have
nu 120 milliones -- do, un augmentation de 30 milliones durant 20 annus.
On save in altri parte que, desde li guerre hispan-american in li fine
del anteyan secul, li lingue hispan es rapidmen viceat per angles in li
Filipin insules. Ne minu rapid es li progresses de ti ci lingue in omni
partes del britannic imperia, in extrem Orient e in quasi omni landes
stant in comercial relationes con anglo-american regiones. Yo ne save
esque it es possibil determinar statisticmen li rapiditá de progression
del lingue anglés in li munde, ma un cose es cert: ti progression del
lingue anglés in li munde, ma un cose es cert: ti progression es un del
max important factes linguistic de nor epoca. Chascun annu, li lingue
anglés gania plu quam 2 til 3 milliones nov parlantes.

// XXX NOTE: li marca original de págine -86- esset in li sequent
// paragraf:

Ti fact, quel on posse comparar con li progression del lingue latin in
li epoca del roman imperia, have plur causes: politic, economic,
demografic etc. Ma un inter ili deve esser ne negliget: it es li grand
facilitá del lingue anglés. Chascun docente de lingues posse dir que
scoleros aprende anglés plu facilmen quam alcun altri lingue extran. Yo
constatat it personalmen con scoleros parlant francés o german. In altri
parte, li influentie del lingue anglés sur li altri lingues national
deveni
sempre plu e plu fort per sportiv o tecnic expressiones. Ples pensar que
nu mult machines veni de America, e it es current audir pri tal o tal
tip de fabrication, por ex. in li sapates (sutura Good year), in li
fdonodfilmes, li fonografic records e radiodifusion. Quande on lee
programmas de radiodifusion, on vide solmen listes de american dansas.
Ples memorar anc que in mult amator-distractiones li lingue anglés es
universalmen usat. Li code de abreviation del amator-radio-telegrafistes
es purmen anglés, por ex. on usa sovent OM (old man), MSG (message) e
mem parol-jocas quam B4 (before), 2NITE (to-night) etc. Li vocabularium
francés es litteralmen invadet per paroles anglés e li témpor ne es
lontan quande li Francés va dir quam li Franco-Canadianes «suivez le
traces du char» follow the traks of the car) vice «suivez les rails du
tramway», o «patates machées» (mashed potatoes) por «purée de pommes
de terre».  In sequent un frase «francés» citat per sr Lichtenberger,
quel ne es tam exagerat quam on vell posser suposir:

____
A l'arrivée de l'express, le globe-trotter sortit de son sleepinget,
accompagné de son manager gagna le palace, vêtu d'un pull-over sous son
trench-coat. Il prit son breakfast dans le hall, alla voir li yearling
au paddock, luncha au grillroom, assista à un match de rugby et au
handicap de steeple-chase, prit pour son five o'clock un cocktail avec
toasts, puis ayant revêtu son smoking, dina au club, refit un speech,
applaudit au music-hall les Dolly-Sisters, voulut faire du footing pour
rentrer chez lui, et assailli par un pickpocket, le mit knock-out d'un
swing magistral.
____

To es li lingue francés de 1930! Relativmen al problema de lingue
international, li progressent influentie de anglés have un grand
importantie quel noi, mundlinguistes, deve prender in consideration.
Esque un lingue auxiliari creat per li volentie del homes posse devenir
suficent vital ante que anglés atinge li punctu de suprematie?
Specialistes in linguistica mey dar nos un response quel, certmen, ne es
facil. Suposiente li question resoluet afirmativmen, yo vole considerar
li cose sub un altri punctu de visu, it es: quel va esser influentie
futur del lingue anglés sur li lingue international? Tre grand, secun mi
opinion. Un del labores del Occidental-Academie va esser observar it
atentivmen e ducter li evolution del lingue secun ti observationes, in
tal maniere que li evolution de Occidental ne conflicte con li
influentie anglés.

// XXX NOTE: ci esset li marca original de págine -87-

// XXX FIXME: Ci manca li págine 87!
// http://anno.onb.ac.at/cgi-content/anno-plus?aid=e0g&datum=1930&page=90&size=24

// XXX NOTE: ci esset li marca original de págine -88-

// Complet grammatica {{{2
=== Complet grammatica

[.author]
Composit de K. Janotta, revidet de E. de Wahl e organisat de E. Pigal.

(6-esim continuation)

// III-esim Capitul: Derivation {{{3
==== III-esim Capitul: Derivation

C{dot} Sufixes ínproductiv.

1{dot} Sufixes nominal ínproductiv.

// XXX TODO: Confirmar «de[ha]bil» in infra

// XXX NOTE: ci esset li marca original de págine -89- esset ante
// listun "-n" in infra

-est :: significa «havent, causant», ma anc «apartenent a…», p. ex.:
modest (de L mod-us {equals} moderation), molest (L mol-es {equals} pena, efortia),
honest (L hon-os {equals} honor), funest (L fun-us {equals} funerale, morte), celest
(L cael-um {equals} ciel). It existe anc li formes secundari -est-ic e -est-ri:
agrest(ic) de agre, domest(ic) de dom; campest(ri) de camp, silvest(ri)
de silva, terrest(ri) de terre.

-id :: usat generalmen con li verbes per -ed, indica «havent qualitá
respondent al verbe»; calid (de caler), candid (de cander), fervid (de
ferver), fluid (fluer), frigid (friger), horrid (horrer), liquid
(liquer), lucid (lucer), pallid (paller), rigid (riger), splendid
(splender), timid (timer), tumid (tumer), (in)-valid (valer), vivid
(viver). De altri verbes (in -ar e -ir): glissid (glissar), bollid
(bollir), languid (languir), putrid (putrir).

-il :: have du orígines, (a) de L -ilis ínaccentuat e (b) de L -ílis
accentuat; in Occidental it es sempre accentuat e indica (a) un possibilitá,
analog al sufixes -ibil e -iv: debil (de de[ha]bil), docil (docer),
ductil (ducter), facil (L facere «far»), fertil (L ferre «portar,
producter»), fragil (L frangere «fracter»), gracil (de provenientie
dubitosi), habil (L habere «haver, conduir»), humil (hum), reptile
(repter), simil (parent a «simular»), steril (parent a sanscrit starí,
grec steíreós, goth. staira, omnis del sam signification; li finale -il
es ci un association al antonim «fertil»), textil (de texter), util
(de L uti «usar»), vigil (de quel: vigilar: de L vigere «vigorar»),
volatir (de volar); (b) it have li signification «havent li tipic
qualitá de un tal person o cose», p. ex.: civil (de cive), gentil
(gente), hostil (L hostis «ínamic»), juvenil (juven), senil (L sen-ex
«old mann»), servil (servo), viris (L vir «mann»). Li parol
«subtil» ne es format per -il, ma it es composit ex latin sub+tela (=
textura) «fin textet».

-n :: significa «venient de» e es juntet al complet latin tema de
personal nómines, p. ex.: fratern (de L frater), matern (L mater),
patern (L pater). On posse adjunter anc -al: fraternal, maternal,
paternal, ma por continuat derivation on usa solmen li formes sin -al:
fraternisar, maternitá, paternitá. On posse anc usar li regulari formes
per -in: fratrin, matrin, patrin.

-nd (juntet al tema presentic) :: significa un obligation passiv:
diminuend, dividend, examinand, horrend, radicand, reverend, subtraend,
summand, timend, le(g)ende, vigiland.

2{dot} Sufixes verbal ínproductiv.

-esce-r :: es un sufix purmen scientic e significa «haver luce quam…»:
fluor, fluorescer; opale, opalescer; phosphor, phosphorescer. -- Compara
li sufix -esc in li anterior parte (III,B,1.)

-ica-r :: ne have un signification fix: communicar (= far commun a un
altre, partiprender li commun table, i.e. li communion), excommunicar (=
excluder de lu commun); fumicar (= tractar per fum). Li verb
«cavalcar» es nascet ex caval(li)car (= ear sur un cavalle).

D{dot} Contraction.

Un fenomen remarcabil in li parolformation es li contraction, nominat
anc «haplologie». It consiste in li redaction de du simil succedent
sones o songruppes a un. Talmen on di p. ex.: «Amphora» in vice de
amphiphora, «mineralogie» in vice de mineralologie, «tragicomic» in
vice de tragicocomic.

Ci es regardat in sequent li casus de contraction in li derivation u ili
es tre frequent.

1{dot} Contraction che sufixes nominal.

-ide; i+ide {equals} ide: apatride (= apatri-ide).

-in; i+in {equals} in: glac(i)in.

-ism; i+ism {equals} ism: anarch(i)ism; ic+ism {equals} ism: pacif(ic)ism.

-ist; i+ist {equals} ist: anarch(i)ist, artiller(i)ist, cavaller(i)ist,
infanter(i)ist. Ad plu ic + ist {equals} ist: pacif(ic)ist.

-ite; i+ite {equals} ite: bronch(i)ite.

-os; on + os {equals} os: ambiti(on)os, infecti(on)os, pretensi(on)os,
religi(on)os.

-tá; ic+itá {equals} itá: ident(ic)itá; ti+tá {equals} tá: paren(ti)tá.

-t(or)r-essa: tri+tressa {equals} tressa: «nutressa» in vice de nutritressa
del verb nutrir (tema perfectic: nutrit).

2{dot} Contraction che sufixes verbal.

i-fica-r: i+i {equals} I: glor(i)ificar, mum(i)ificar; ic+i {equals} i:
ident(ic)ificar.

-isa-r: i+i {equals} i: colon(i)isar, harmon(i)isar, popular(i)isar; ic+is =
is: electr(ic)isar, magnet(ic)isar, polem(ic)isar.

E{dot} Derivation del temas finient in -c, -g.

Li problema del temas finient in -c, -g concerne tam li flexion quam li
derivation. Li solution de ti problema in egard al flexion es tractat in
li capitul II (D,4).

Pri li solution del sam tema in consideration del derivation Pigal
proposi li sequent regul:

Li sufixes comensant per -e- (-ell, -er, -eria, -erie, -esc, -es-, -ess,
-ett) conserva li son dur de c, g final del temas, contra que -i- muta
li son. To es li consequentie de un simplic feromen fisiologic. Nam e
pronuncia se plu proxim li gúttur, do c, g resta guttural e in li
derivation per -e- on have k, gh. Ma -i- pronuncia se plu vicin al
dentes; do c, g ante sufixes comensant per -i- (-ic, -ie, -ier, -ific,
-il, -isar, -ism, -issim, -ist, -itá) deveni dentales e li scrition
resta c, g. Ma li sones nasal ng, nc (nk) (cp. I-m capitul, parte H)
nequande deveni sibilant.

Exemples de derivation

1. -gi-: quam logic, magic, agil, tam on vell posser dir anc:
   catalogisar; ma diphthonghic, longhissim, longhitá;

2. -ic-: pacific, piscine, vaccinar, calcinar, grecisar, criticism,
   catholicism, gallicism, grecist, amicitá, electricitá, fascist,
   monacie, monaceria; pro to anc: formiciera, persiciero, tabaciero;
   ma bankist, blankitá.

3. -ghe-: quam l lungheria, I laghetto, tam anc: segheria, borghese,
   longhess, laghette, plughero.

4. -ke-: arkero, bankero, vackero, packero, blankero, monakesc,
   dukessa, bankett, jackett, plackett, packett, boskett (I
   boschetto), furkette, storkell.

// XXX NOTE: li marca original de págine -91- esset in li sequent
// paragraf:

«Fig» e «drog» ne apartene al present problema. Nam it es
recomendabil conservar «figue» pro figuiero (analog al formes S e F).
On ne posse dir figiero. E fighiero vell esser
contra li regul, quel on ne va abandonar pro ti unic parol. In
«drogue» (venient del nederlandan «droog» {equals} sicc) g nequande deveni
sonor-dental ž. Do ci -u- deve esser conservat in li radica de
Occidental (F droguerie e droguist, S drogueria, droguero, I droghiere).
On ne posse acceptar li minu international I droghe, vice li plu
international «drogue».

F{dot} Liste del sufixes secun lor usation.

Li sufixes ne es ordinat in general alfabetic, ma secun lor importantie.

1. Nómines de action (L Nomina actionnes): -ie, -ore (-ntie), -ion
   tema presentic, -da, -ment, -ura; li nómines de action es anc
   nominat verbal substantives.

2. Nómines de actente (L Nomina agentis): -or, -nt, -er-a, -er-o,
   -ario, -ard, -astr, -on.

3. Nómines concret (L Nomina rei concretae), i.e. «substantives
   resultativ»: -ion, tema perfectic, -t, -ment, -ura.

4. Nómines de instrument (L Nomina instrumenti): -ment, -ett, -uor.

5. Nómines de loc (L Nomina locis): -oria, -ia, -eria, -arium, -uor.

6. Nómines de qualitá (L Nomina modi): -tá, -ie, -ntie, -ura, -esse,
   -ore.

7. Participies: -nt, -t, -nd.

8. Adjectives de verbal temas: -bil, -id, -il, -iv, -ori, -aci.

9. Adjectives de nominal temas: -al, -ari, -an, -at, -atr, -esc, -ic,
   -in, -ori, -os, -ut.

10. Diminutives: -ell, -ett, -ill, -il', -in'.

11. Feminines: -a, -essa, (-ín).

12. Nómines colectiv: -arium, -al'a, -age, -ité.

13. Nómines de oficie, mestiere, profession: -atu, -erie, -ie.

14. Nómines de orígine: -in, -it, -id, -oid.

15. Nómines de caracterisation: -ard, -on, -astr.

16. Augmentation: -issim, -ott.

17. Adverbies: -men, -li.

18. Numerales: -esim, -en, -ant, -plic.

(Fine del III-m capitul.)

// XXX NOTE: ci esset li marca original de págine -92-

// Cronica {{{2
=== Cronica

// Libres {{{3
==== Libres

CURS DE OCCIDENTAL POR ITALIANES de Joseph Ritter; 12 pg, 220 x 175 mm;
Occidental-Buró Chapelle-Vaud, Svissia; sv Fr -,30. To es un tre bon nov
medie de propaganda editet de nor sviss propagandistes, de quel noi
posse atender un vivification del Occidental-movement in li landes de
italian lingue.   Jtt.

INICIAÇÃO LINGUISTICA. Mysterios, leis e curiosidades da linguagem
humana. De Francisco Valdomiro Lorenz, São Paulo, Brazil, 1929, 302 pg.,
160 x 230 mm. Ti intressant libre portugalés es un populari introduction
in li scientie del lingue por laicos; ma anc por scientistes it contene
un grand factic materiale colectet per li poliglottic autor, quel astona
nos per un extraordinari conossentie de max divers lingues, exemples de
queles il da in grandissim quantitá. Li idé del libre es monstrar per
comparation de divers paroles in li max divers lingues, que omni homan
lingues have un comun unitari órdine.

Mult teories sur queles li autor basa su deductiones es nu ja tre
antiquat; p. ex. it ne es possibil subtener li teorie que li max antiqui
lingues esset monosillabic e poy evoluet til li flexion, quam to opinet
Max Müller e altres. Li lingue chinés quam tip del monosillabic lingues
es un product de un long evolution e representa ne un primitiv e povri
lingue, ma just in su manca del superflú un exemple de cultural altore,
sam quam hodie anglés in su perfect simplicitá in comparation con
sanscrit exuberant in floscules. Anc li idé que li lingue in su unesim
stadie posse esser inspirat al hom de ángeles (pg 34), on ne posse
nominar scientic.

Ultra li idé fundamental pruvar li unitá del orígine li autor interesse
se por li idé de un nov unification del lingues in un lingue universal,
ad saver ne pur europan, ma visibilmen plu in li direction de
«Cosman». It ya ne es negabil que in futur li influentie del lingues
del colorat popules va crescer e dotar li lingue international per un
stock de nov paroles, a in li hodial statu it es utopic voler far un
lingue international sur base de quelc similitás in cert paroles. Anc li autor deve
constatar que li sol du sistemas queles nu posse concurrer, Esperanto e
Occidental, es ambi exclusivmen europan. Malgré que il vole esser just
al ambi lingues, li autor lassa vider su preferentie por Esperanto pro
su regularitá, benque il deve constatar in Esperanto li manca de
adaptabilitá al términos del scientie.

Un tre strangi objection professor Lorenz fa contra Occidental, i.e. li
povritá grammatical! Til nu on ha considerat to quam un avantage,
adminim por un lingue international quel in essentie es un lingue foren
a omnes!   E.W.

// XXX NOTE: li marca original de págine -93- esset in li sequent
// paragraf:

FREMDSPRACHLICHES OPTISCHES WOERTERBUCH de Dr. W. Pietzsch, che R.
Borkmann, Weimar; 120 x 180 mm. Til nu ha aparit 4 tomes: 1. Das Auge
(li ocul), VIII + 93 pg; 2. Die Brille (li ocle??) VIII + 149 pg; 3.
Lupen und Lesegläser (lupes e linses de
letura, VIII + 77 pg; 4. Mikroskope. VIII + 177 pg. Ti lexico es
redactet in 4 lingues, german, anglés, francés e hispan. Li german
lingue es usat por li alfabetic ordination in li poliglottic parte de
chascun tom; ma seque un liste alfabetic del paroles in li tri lingues
non-german, quel refere al poliglottic parte. Chascun tom custa RM 5,- e
posse esser comendat del abonnates de Cosmoglotta direct che nor
administration con un rabatte de 10% in casu de prepayation. Noi deve
constatar que ti ovre es reductet excellentmen e que it es un tresor de
linguistic informationes in li dominia del optica. Naturalmen ti lexico
del optica vell haver un aspect plu international e plu neutral si it
vell usar un lingue international quam Occidental por li textus
explicatori, por li paroles indicatori e por li insertiones del
comercial firmas.    Jtt.

// Jurnales {{{3
==== Jurnales

HELVETIA, Organ del Sviss Association por Occidental, Chapelle (Vaud),
nr 24..25 comunica, que li ganiante del 3-m concurs de traduction del
revúe (premie un original oleo-pictura de valore de sv Fr 100,-) es
Senior Wettstein de Erstfeld (Canton Uri); nor gratulation. Li revúe
inserte li textu del 4-m concurs de traduction con un simil premie. In
plu ti caderne contene un Occidental-poema bon-rimat del old russ
pionero. A. Kofman; excellent linguistic reflexiones de Dr. Aschvanden
pri li regul de Wahl sub li titul «Pos li visite de Sr E. de Wahl»: un
proclamation del Comité Central del Sviss Association por Occidental con
li titul «Avise al esperantistes concernent li propaganda de
Occidental»; e mult altri interessant leturas.

HELVETIA, nr 26..27. Li criticas de sr de Saussure; Pro quo li ovreros
ne usa Esperanto (de Janotta); Li luce in obscuritá (de J. Podobsky);
Esque li «wära» es li inflation-moné? (de Nidecker); Li prison del
lingue (de Arlette Marchal, li conosset film-stelle) etc etc; in plu un
interessant cosmoglottic dessin de Wilhelm Blaschke «Qui va esser
unesim?»

JAZYK MEZINÁRODNÍ, oficial organ de «Federalia», Brno 12 (11,
Wilsonova; 20 Kc per annu, exter Tchecoslovacia 25 Kc {equals} 0,75 dollar), nr
1, es redactet in Occidental e tchec e have un suplement «Ucitel
Svetomluvy», quel contene mult exercities con traduction del vocabules
a tchec. -- Nr 2 contene un articul in tchec «Lingue de Paneuropa» con
resuma in Occidental. Li comité de Federalia es nu: presidente J.A.
Kajš, vicepresidente H. Milner, secretario Fr. Polanský, cassero L.
Trávnícek. Federalia va comensar nu un intensiv propaganda por
Occidental e abandona talmen su atitude neutral til nu. Suplement es nr
2 de Ucitel Svetomluvy. Noi recomanda a omni nor slav coidealistes li
abonnament de ti ci tchec Occidental-revúe. Li textus in Occidental es
scrit in un modellatri diction.   Jtt.

// XXX NOTE: li marca original de págine -94- esset in li sequent
// paragraf:

MARKETS AND METHODS FOR WRITERS, Hollywood (California), julí, sub titul
«Paul Hugon atesta vor capabilitá leer li nov international lingue
Occidental» denov raporta pri li statistic Occidental-experimentes de
nor estimat colaborator (cf. Cgtt nr 70 pg
55). Hugen, conosset scritor e lingue-psicologo, emfasa li valore de
Occidental-textus por atestar li lingual education de examinandes. Il ha
constatat per su propri experimentes que persones con superior
linguistic scolation comprende Occidental in 90/100, multes mem 100/100,
durant que angleses sin litterari education comprende 45 til 55/100. Por
verificar ti constatation Hugon presenta un specimen-textu ex
Cosmoglotta (« Foren Lingue»  de K. Janotta in nr 68).   E.P.

LE MONDAIN, nr 23, un grand semanale de Genève, contene li portret de
Senior de Wahl con un curt articul, textu-specimen e adresse del
Occidental-Secretariatu, Mont-Tendre 14, Lausanne.

JOURNAL DES DÉBATS, nr 190, Paris informa in su «Revue des Sciences»
su letores pri Occidental e constata per un textu specimen que it ne es
necessi traducter it pro que on posse comprender it immediatmen. On cita
li adresse del Occidental-Societé de Francia e fini per li paroles:
«Pro omni to Occidental es suficent bon por li popul (til ci in
Occidental, e nu in francés:) e por li current besones del vive
omnidial. Evidentmen in ultra per Occidental li majorité del
scientificos de Europa vell comprender se sin pena.»

L'AVENIR IMMOBILIER, nr 7, Paris, contene textus de exercitie solmen in
Occidental.

La CHRONIQUE ARTISTIQUE, nr 5, Paris, inserte un instructiv articul de
Senior de Guesnet «Pourquoi une langue auxiliaire», in quel il
demonstra li immediat usabilitá de Occidental per li exemple de Senior
Herbert Chevalier in Oakland (California), quel respondet direct in
Occidental a un epistul scrit in Occidental, solmen con auxile de un
micri resumation del grammatica de Occidental e con solmen un erra. Nr
6..7 publica un interessant articul de Senior de Guesnet «Li practica
del lingues extran» in francés, in quel il demonstra li momentan
utilitá de Occidental. Poy seque du anecdotes in Occidental. Nr 8
contene un ulterior articul de De Guesnet, quel refuta quelc argumentes
del esperantistes contra Occidental e demonstra que it es possibil
evitar in li lingue international omni arbitraritás e tamen constructer
un idioma tre facil e in sam témpor natural e ne oposit al customes del
munde civilisat. Li stabilitá de Occidental ne es fundat solmen sur su
radicas international, ma anc sur su prefixes, sufixes e su formation de
paroles.

LA GAZETTE COMMERCIALE, nr 5, Paris, scri: «In contrarie al lingue
international max conosset, Esperanto, quel es comprendet solmen de su
adeptes, Occidental have un camp de enorm action. On posse usar it
immediatmen por comunicationes con persones queles nequande ha aprendet
it, queles mem ne conosse su nómine.»

LE POLYGLOTTE, nr 7, Nancy-Strasbourg contene textus in Occidental:
corespondentie comercial, grammatica, exercities, letura.

PROVINCE DE NAMUR, 17 julí, constata que «li persones francés besona
poc eforties por adjunter Occidental a lor bagage linguistic.» On
reproducte un textu in Occidental e adjunte: «Quant simplic to es,
quant bell! E tam facil…»

// XXX NOTE: ci esset li marca original de págine -95-

KOSMOS, manual periodic por amicos del natura, numeró 7, julí,
Stuttgart, contene un anuncia del libre «Occidental, die Weltsprache».

LINZER VOLKSBLATT, 25 julí, recense denov tre favorabilmen (cp Cgtt pg
80) li libre «Occidental, die Weltsprache».

MÜNCHNER NEUESTE NACHRICHTEN, München, nr 182, mentiona li libre
«Occidental, die Weltsprache».

DIE AUSLESE, nr 42 Berlin S 14, Alte Jakobstraße 88, contene un tre
eficaci anuncie por Occidenatl. Ti revúe es tre recomandabil a ti de nor
letores queles comprende german. It contene extractes ex mult revúes del
tot munde.

STEIRISCHE ANGESTELLTENZEITUNG, nr 6, publica un articul de nor
colaborator senior H. Gaminger con textus specimen in Esperanto, Ido e
Occidental. In fine il mentiona li adresse del Occidental-Union e li
grand german libre. Ti articul havet un excellent success e causat mult
demandes de information che li Central Oficie. In ti ci ocasion noi
informa nor colaboratores que li Central Oficie misse a omni
interessates gratuitmen un exemplare de Cosmoglotta. Ples usar ti
information in li propaganda in li presse.

DER FREMDSPRACHLER, Berlin NO 18 (Landsberger Straße 113), nr 4, contene
un articul pri Occidental, un «laconic» grammatica de Occidental, ambi
in Occidental e un recension del grand german libre por Occidental.

DAS NUTZAUTO, nr 42, Leitmeritz a.d. Elbe, recense li libre
«Occidental, die Weltsprache» e di: «Pro su construction Occidental
sembla destinat substituer in curt témpor omni anterior provas crear un
lingue international. Si li espera a un lingue international have li chance successar,
in ti casu solmen per li sistema Occidental.»

DIE SONNTAGSZEITUNG, Stuttgart, nr 21, recense li libre «Occidental,
die Weltsprache»in maniere neutral e da in fine un textu paralel in
Esperanto e Occidental.

SCHOLA ET VITA (Organ del Academie pro Interlingua), Director Prof. N.
Mastropaolo, Via E. Gagliano 46, Milano 137. Nr 6..7 mentiona li libre
«Occidental, die Weltsprache» e li biblioteca «Ovre». Henk Bylsma
exposi su remarcabil project scientificmen motivat de un interlingue tre
proxim a Occidental. Il di: «Li latin es un excellent base por li
international lingue, ma ne omni hom es latinist. Si noi vole que li
grand publica adopte un lingue fundat sur li latin, noi deve simplificar
nor base tam quam it es necessari, por que li nonlatinist posse facilmen
comprender e practicar nor lingue. Li intelligibilitá a unesim vide es
li principal qualitá de un interlingue. Por obtener ti qualitá, noi deve
ne hesitar adopter un non-latin vocabul, si it es plu minu
international. Un altri grand medie por facilisar li comprension es
conservar li international vocabules quam ili es in li modern lingues.
Li experimentes de Sr Paul Hugon ha demonstrat que it es dangerós
modificar li international ortografie. Li duplic consonantes e li
combinationes ph, th deve esser respectet.»  E.P.

// XXX NOTE: ci esset li marca original de págine -96-

TOLERO, editor G. Dayras, 19 place St-Pierre, Paris 18, have quam
devise: «Interlinguiste skrib-liberese. No person-ataki». In nr 23 un
idist Eu. W-er critica sub titul «Por facileso e simpleso» li
diversitá del radicas in mult paroles de Ido, p. ex. hungro, famino (Occidental
fame, famine); fisho, peskar (pisc, -ar); vintro, hivernar (hivern-e,
-ar); suno, solstico, helianto (sol, -sticie, torna-sol); duktar,
reducar (ducter, re-); flugar, volatila (vol-ar, -atil); fondar, fundo,
fundamento (fund-ar, -ament); lasta, ultimato (ultim, -atum); etc.
O.W. Fergusen constata in un articul «Li progresse of anglese» que
«hodie anglese have solmen un rival, hispanese.» Nu, Occidental es
justmen quasi un union de anglés e hispan. Il di: «Per medies de
electricitá noi ha soluet li problema de spermacet, per li machines ti
del labor de sclaves; per eugenica li societá may soluer li problema de
criminalitá, ma ne per medies de leges. Un solution del problema del
guerre va venir ne per international concordates, ma per li grand
comercie. E li solution del interlingual problema va venir con li
Universal Lingue.» F.V. Lorenz critica Occidental pro li divers
pronunciation de c, g, s, y, pro li non-fix desinenties del nómines, pro
li desfacilitá de n' l' a mult nationes etc.    Jtt.

In Cosmoglotta nr 70, pg 59, in li recension de «TOLERO» sr Jtt. pro
mis-comprense ha interpretat Mundilatin ducent principie per Occidental
«du-cent (i.e. 200) principies». Nu sr Weisbart scri nos que ducent in
«Mundilatin» es Occidental «ductent» e ne «200», e que de su
«Mundilatin» have ne «ducent principies» (quam sr Jtt. credet) ma
solmen «un ductent principie». In ultra sr W. fa nos atenter pri un
mis-ductent print-erra in linea 11 de infra, u on mey leer Mundi-Latin
vice «Hundi-Latin». Noi tre regreta ti erras e peti li meritosi autor
por pardon.   Red.

// XXX NOTE: li marca original de págine -97- esset in li sequent
// paragraf:

OFICIAL BULETINO (idistic) nr 11 (editoría P. Joosten, 43, Geldofstraße,
Antwerpen-W.), informa que li Ido-Gruppe de Frankfurt am Main changeat
su nómine a «Weltsprache-Verein Frankfurt a. M.», e que in li comité
de ti societé es idistes e occidentalistes. Unesim presidente es senior
Dr. Auerbach, duesim presidente senior Dr. Wormser. Chascun membre
recive tam «Oficial Buletino» quam «Cosmoglotta». Li sam numeró de
ti jurnale redactet de senior A. Matejka (15. Avenue des Écoles,
Villemomble, Seine, Francia) contene un raport de Dr. Auerbach pri li
«Meeting of Linguistic Research») vide Cosmoglotta, nr 70, pg 61 e 62)
ex quel noi extracte li sequent lineas: «Leente li procotolles del
reuniones mult persones va regretar que per tam mult expenses ne plu
mult ha esset atinget… Seniora Morris have certmen un special
simpatie por Esperanto, ma to ha esset demonstrat in null maniere in li
conferentie… yo opene que noi ne posse atender li resultates del
labores comensat de IALA. Si ili va esser executet secun li programma
elaborat durant li conferentie de Prof. Funke con Seniora Morris, ili va
durar forsan pluri decennies. Si noi ne ha successat antey proposir un
lingue suficent bon usabil e obtener su introduction in li scoles, noi
va har laborat por un utopie. Li international relationes ha developat
se til un gradu non-expectat. Li introduction de un lingue auxiliari
ha devenit un beson urgent, e noi deve laborar per omni nor eforties por
que bentost un neutral constructet lingue mey esser selectet quam
auxiliari; altrimen alquel lingue national va ocupar ti loc.» Tre just,
e pro to noi ne es adherentes de omni max divergent sistemas, ma noi
propaga ti sistema quel es max facilmen introductibil, i.e. Occidental.

MONDO, Stockholm (che P. Ahlberg, 54 Brahegatan, Stockholm 8), apari nu
quam jurnale de Novial in un bell equipation. Nr 1 (231) comunica, que
presidente del «Unione novialiste international» es J. Barral,
secretario P. Ahlberg. Li «non-partisan» dan «Societé por li
international Lingue auxiliari» (6 Sundvej, Hellerup) dismisse
gratuitmen micri novial-grammaticas contra inviation del portein ante.
Ex li articul introductori noi cita: «Interlingue exista nur in Oficie
de instrumente. Lu non es self-eme» (i.e. Interlingue existe solmen
quam instrument. It ne es self-scop). Ma si to es just, on deve crear un
instrument facilmen manuabil del homes queles deve usar it con omni lor
particularitás, e on ne deve crear un instrument por quel on deve in
unesim transformar li mentalitá del homes europan e apropriar les novi
customes de pensada e scrition. In quel lingue on trova sene (scene, ma
ni L senex «oldon», ni senaplante), sent (cent, ne senti), sentio
(sensation), sinu (sin to, ne sinu), sone (zone, ne son), suave (zuavo,
e ne suavi), taso (discretion), quum es tum? (quo es to?) -- It sembla
que Novial tamen es «self-eme», quasi un sport por filofoneticos, ma
ne un instrument por homes del interlinguistic practica; it es inferior
in ti relation mem a Esperanto. Per tal fonetic metodes on barbarisa li
lingue international, sam quam on ha fat to per li ortografic reformes
in german (1901), hispan, italian etc. -- Nr 2 (232) contene
gratulationes a Professor Jespersen pro su 70-m anniversarie e un curt
biografie del jubilant scientist.

ARBEITER-ESPERANTIST, nr 8, Leipzig, recomenda in un recension li letura
del libre «Occidental, die Weltsprache». H. Muravkin discusse
Occidental in un special articul. Il fa li artificie criticar Occidental
sin inserter mem un unic frase in Occidental. In fine li scritor
constata: «Esperanto ne besona timen li nov concurrent, ma it va
prender ex it omnicos bon valorós, un pos un, quam it prendet e va
prender ex Ido e centenes de altri sistemas, forjettante les depoy quam
presset citrones.»

AUSTRIA ESPERANTISTO, Wien, nr 6, tracta Occidental in un articul «Ĉu
denove Esperantokrizo?» Li autor studiat Occidental tre superficialmen.
Il reputa «esset» quam form artificial: ergo ti doctor de filosofie
mem ne conosse latin. Il asserteque «quo de Wahl nu reprochante di pri
Esperanto, to partmen ja quelc noncontentos ex nor ranges assertet ante
plu quam duant annus»; ma il ne save que Wahl, un ancian Esperantist e
corespondente de Zamenhof, esset inter ti noncontent esperantistes ante
plu quam 20 annus. In ultra li articul contene print-erras queles
demonstra un significativ desestim por linguistic problemas.

// XXX NOTE: ci esset li marca original de págine -98-

// Divers {{{3
==== Divers

Un reunion amical de nor co-idealistes in STRASBOURG eventet jovedí li
26 junio sub li presidentie de Sr. L.M. de Guesnet, presidente del
O.S.F. Assistet Senioras Bricka, Gruber, Schwab e Brisach, professoras,
Seniores Dominon e Bohin, directores de scoles. Sr de Guesnet fat un tre
interessant discurs pri su experienties in li interlinguistic movement e
pri li possibilitás de usation immediat de Occidental. Sa Bricka e Sr
Dominos enunciat lor entusiasme por Occidental e adjuntet que ili va
laborar seriosmen por auxiliar nor propagande secun lor medies.

[.author]
G.B{dot}

// Occidental sur li ocean {{{2
=== Occidental sur li ocean

Nor colaborator Prof. Theodor L. KREBS ha emigrat de München in Germania
a Ecuador in Sudamerica, de u il ha inviat al redactor de Cosmoglotta un
epistul ex quel noi extrae li sequent passus interessant apartmen por
occidental-propagandistes:

____

Tre estimat senior Pigal… Ci in Guayaquil, u yo es un del 48
professores del Colegio Vicente Rocafuerte, yo espera, pos har acomodat
me, posser far propaganda por Occidental. Sr Karl Gersch, qui anc es
ocupat in li Collegio (quam unic germano ultra me), ja ha promesset me
su colaboration.

Nu pri li evenimentes sur li nave… In un vésper in li curs del
conversation on tuchat li question de international lingues, e anc de
Esperanto. Li usual por e contra. Li medico del nave assertet, que per
latin on facilmen posse leer Esperanto. Nequi savet alquicos plu precis.
Null hom conosset un del sistemas; solmen li doctor, quam dit, unquande
ha leet un Esperanto-textu. Comprensibilmen to vell esser un necessitá,
li unes opinet. To ne es possibil, dit li altres. In fin yo prendet li
parol. Ad unesim yo contradit al doctor: On ne posse leer Esperanto
immediatmen, si on ne ha aprendet it antey. No, dit li doctor, yo quasi
sempre posset divinar li sense. Naturalmen on posse interpretar ne
omnicos, tamen un grand part. Ha aparit un lingue plu bon quam
Esperanto, dit yo. Do apen, replicat li ronde. In fact: Occidental,
Occidental??? Quo es to? It es, yo continuat, simil a un romanic lingue,
precismen tam elegant, tam flexibil e sammen tam sonori e solmen un
decesim part tam desfacil… Yo parla que chascun de vos strax posse
leer ti lingue. Sin hat studiat it jamá??? -- Ples atender.

Poy yo curre in mi cabine, porta ad supra du epistules inviat a me del
Central Oficie del Occidental-Union, yo mette les sur li table e lassa
nor bon Occidental parlar por se self. Chascun parol yo comprende, di li
old doctor. On deve conosser solmen un poc latin. Es nullmen necessi,
interclama un yun comerciante de Hamburg, per anglés to es facil in egal
gradu. To in fact es tre interessant, opine li doctor, yo ancor ne ha
audit ni un parol pri it. -- Ili omnes concorda que Occidental es ne
solmen bell, ma tre practic e es valent que on ocupa se plu detalliatmen
pri it…

// XXX NOTE: ci esset li marca original de págine -99-

Si omnicos tam successe quam noi plana, noi de Ecuador va laborar li
altri sudamerican states. Senior Gersch e yo va fundar anc un
Occidental-gruppe ci.

Con mult cordial salutationes anc al altri coidealistes

[.author]
vor Theodor L. Krebs.
____

// Apelle al interlinguistes {{{2
=== Apelle al interlinguistes

Con exception de su manuale de Volapük nequel ovre de Julius LOTT es plu
recivibil in li comercie. Pro que just li opiniones e labores de ti
interlinguist have un grand signification por li historie del natural
scole de interlinguistica (vide Cosmoglotta nr 68. pg 14..20), li
Central Oficie del Occidental-Union have li intention editer pri ti tema
un brochura de adminim 24 págines in li formate de «Cosmoglotta». Un
parte del necessi moné es ja parat, precipue anc per un prestage de öS
250 de senior Heinrich Lott. un nevo de Julius Lott. Nu es necessi
adminim ancor öS 100: ergo ti coidealistes queles vole promover li
edition de ti ci brochura. mey precomendar adminim exemplares de ti
brochura (precie admaxim öS 1,50) o prestar al Central Oficie summas
partial de adminim 15 öS. Ti ci subventionatores va reciver li brochura
ye un precie moderat in calculation a lor conto antecipatori. Li libre
va contener excerptes ex omni tre interessant publicationes de Julius
Lott, queles nu es
totalmen exhaustet. Do plu grand li disponibil summa de pecunie va
esser, plu grand va esser li contenete del nov edition. Si li pecunie va
esser un multiplic del supra indicat summa, li númer del págines
republicabil anc va esser un multiplic del supra indicat.

[.author]
OCCIDENTAL-UNION +
Central Oficie

// Es-que Esperanto va perir? {{{2
=== Es-que Esperanto va perir?

Mult amicos opine que va venir li témpor que Esperanto va desaparir quam
unquande desaparit Volapük sin lassar surviver alquel organisation,
alquel institute o alquel revuette. No. li situation de Esperanto es
total altri. Quam on save, por Esperanto ha esset fat quelc legates, in
part tam grand que li capitale resta intact e que solmen li interestes
es consumat. Nu, si talmen li capitale resta e ne va esser destructet
pro un inflation de moné o pro un altri
financial catastrofe, li capitale va sempre producter li interestes e
ili va dever esser consumat por Esperanto, mem si omni esperantistes va
har devenit occidentalistes. Do sempre quelc persones va dever propagar
li lingue de Zamenhof.

// XXX NOTE: li marca original de págine -100- esset in li sequent
// paragraf:

Ti reflexiones fa memorar que it es un erra creder que un bon afere
posse viver sin financial base e que it prepara self su via al victorie.
To es fals. Ples vider Pirro, quel havet un solution plu bon quam
Esperanto ja ante Volapük (in 1868). Ma Pirro ne investit li necessi
pecunie e ne applicat li necessi methodes de reclame por propulser su
lingue.

Sempre es necessi un publicitá max grand possibil, i.e. reclame. i.e.
moné, anc por un bon cose. Do si Occidental deve ne perir, si it deve
perseverar in li combatte por li existentie. noi ne solmen besona un bon
instrument, un bon lingue (to es solmen un afacilation si li altri
condition es satisfat). ma noi besona anc moné, moné e denov moné.

Videant consules, ne quid res occidentalistica detrimenti capiat! -o-

// Avise al abonnates de Cosmoglotta {{{2
=== Avise al abonnates de Cosmoglotta

Pro que noi ancor ne successat fixar li budgete de Cosmoglotta e del
Occidental-Union por 1931, noi informa nor letores. que it es possibil
que li numeró novembre-decembre de Cosmoglotta va aparir con un
retardation, sam quam li ultim numeró de 1929. Nam probabilmen it va
esser necessi que noi comunica in ti ultim numeró del annu current, un
changeament del conditiones e del precie de abonnament.

Pro ti causes on mey payar li abonnament por 1931 ne ante recive del
numeró novembre-decembre. Redaction e Administration.

// XXX TODO: Confirmar li aspecte original:

****

Si vu vole dar a vor filies un bon education comercial e linguistic,
misse les durant un annu scolari in li

MODERN SCOLE DE COMERCIE E LINGUES

Tel. 33-28  Director: G. BOHIN TEL. 33-28

7, Place de Bordeaux -- STRASBOURG (Francia)

- Section comercial: Contabilitá -- Stenografie -- Dactilografie --
  Stenotipie -- Corespondentie comercial.
- Section lingual: Francés -- German -- Anglés -- Occidental.
- Adaptation del francés stenografie a German, Anglés e Occidental.
- Curses in scole o per corespondentie.

Programma es misset gratuitmen a chascun person qui peti it.

10% rabatte a membres del Occidental-Union o abonnates de Cosmoglotta.

****

****
Eigentümer, Herausgeber u. Verleger: Occidental-Union, Sitz: Mauer bei
Wien. Verantwortlicher Redakteur. Ing. Engelbert Pigal, Liesing bei
Wien. Druck: Milan Nedvídek, Tábor.
****

// Cosmoglotta A 73 (1930-11/12) {{{1
== Cosmoglotta A 73 (1930-11/12)

Oficial organ bimensual del Occidental-Union

Consacrat al developation, propaganda e aplication de

Lingue International Occidental

Redaction e Administration: Postfach 10, Mauer bei Wien, Austria.

Annu IX Nr 6  Novembre, Decembre 1930 Numeró 73

ifdef::original-tocs[]

// Contene: {{{2
=== Contene:

- Amical concurrentie interlinguistic, de Univ.-Prof. K. Asakawa, pg.
  101.
- Mollat sones, de K. Janotta, G.A. Moore e E. Pigal, pg. 103.
- Historic ortografie, de F. Berggren e J. Gär, pg. 107.
- Cronica, pg. 108.
- Pei-Hua -- Oriental, de K. Janotta, pg. 116.
- Subventiones al Occidental-Union, pg. 119.
- Translocation de Cosmoglotta, del Redaction e Administration, pg.
  119.

endif::original-tocs[]

// Amical concurrentie interlinguistic {{{2
=== Amical concurrentie interlinguistic

// XXX NOTE Omni «i/Interlingue» esset confirmat in li original
// (https://anno.onb.ac.at/cgi-content/anno-plus?aid=e0g&datum=1930&page=104&size=60).

[.author]
De Professor K. Asakawa, Yale University, U.S.A.

Satisfante un petition del Central Oficie del Occidental-Union,
Professor, Asakawa ha scrit por Cosmoglotta li present articul.   Red.

Li neutral munde ja es fatigat e esset sovent repulser per li revenjativ
spíritu quel mult interlinguistes ha monstrat tro mult e tro long in lor
controverses inter se.

Esque lor comun scope ne es tro grand in su significantie por li vast
munde, e tro desfacil e tro lontan por un rapid atingement, por
permisser a su protagonistes ingagear se in bagatellic querelles sur li
via? Tro mult témpor e energie ja ha esset dissipat, adver in divers
gradus per divers movementes, e un tro grand damage ha esset fat al
comun afere per ti sorte de indulgentie.

Mi apelle es fat por un amical cooperation per un amical concurrentie
inter omni present e futuri sistemas de un interlingue.

Forsan mem ti simplic veritá posse semblar ne bonvenit a quelc zelotes.
Con omni respect por lor loyalitá a lor propri sistemas, yo peti les
rememorar que ili e omni li altri interlinguistes in li munde in summa,
forma un tre micri minorité, cernat de un immens majorité de índiferent
o derisiv persones.

// XXX NOTE: ci esset li marca original de págine -102-

Tis ci vell naturalmen interpretar un pur emotional suporte de un
special cose quam consequentie del timore pri un possibil derupte, si ti
afere es exposit al apert concurrentie, o adminim quam consequentie de
un singulari manca de sagesse. Qui vole dir pos reflection que ti
interpretation es totalmen ínjust? Esque it ne es imprudent detrimentar
su propri affere per defender it in un spíritu misguidat?

Quam plu mult sistemas es in mutual concurrentie, tam plu bon it es por
li final success del interlingue. Li rasones por ti assertion es
evident. Li tot problema de interlingue es complex. Mem li vast question
esque es preferibil un rigorosmen simplic e regulari structura o un
sistema, li elementes de quel es historic. natural, e esque flexibilitá
es plu bon, o ca un balancie del du principies es li just solution e in
quel maniere balanciat, ti question posse apen esser decidet ante que
sistemas basat sur diferent solutiones de ti questiones, ha esset
realmen constructet. e ha esset realmen usat e experimentat in líber
concurrentie. It existe tre mult altri questiones queles permisse
diferent interpretationes; omnis deve esser, ne solmen studiat e
considerat, ma vermen provat in concret formes e essayat in li fusuore
de practica e de experiment.

// XXX NOTE: li marca original de págine -103- esset in li sequent
// paragraf:

Mani interlinguistes e filologos ja ha fat un declaration, in Genève,
april a. c., que null del existent sistemas de interlingue es regardabil
quam li definitiv form, e que lor propositores va far bon aspirar lor
comun scope per un cordial cooperation mutual. Yo, por exemple, joya pri
li generosi spíritu e vision manifestat per li signatores de ti
declaration. Anc fro li statu-punctu del neutral ma simpatic munde, it
es desfacil vider qualmen li rasonabil interlinguist posse haver alcun
altri vide del situation. Desde long li munde ha atendet le por prender
ti atitude, e posse solmen esperar que li declaration tam felicimen fat
in Genève va esser acceptat de omni interlinguistes. e que lor mutual
discussiones va, desde nu, esser líber de omni macul de revenjositá, ma
esser inspirat solmen per intelectual e practical concurrentie perpetrat
in li interesse de lor comun scope.

Li problema de Interlingue es ne
solmen complex, ma anc e ante onmicos practical. Esque success in
negocie ha jamá esset attinat per efluenties emotional? In tal aferes,
li sol
decisiv factor es li valore intrinsic. E ti valore es max bon pruvat per
líber concurrentie, ma posse esser solmen dubitat per li publica si li
rivalisant linguificatores ne aspira ameliorar lor capacitá de satisfar
li besones del publica, ma es absorptet in difamar unaltru. Li beson a
un interlingue es urgent e mundalmen vast, támen ti beson es in grand
part ancor in ínconscientie del publica. Null efortie vell esser tro
grand pro li interlingue, por persuader li munde pri ti grand beson e
por demonstrar su propri sinceritá e zel studiar e satisfar li desfacil
demande. Chascun passu, chascun nov sistema deve esser un nov
contribution, e deve aproximar nos al realisation del final scope:
compleer li nobil function de Interlingue max perfect quam homanmen
possibil. Interim, li munde atende e watcha. Esque li interlinguistes
continua obliviar li grand publica, quel va esser lor judico e patron, e
abandonar se in anunciar solmen lor propri special vertús e denunciar li
suposit vicies del altres? Esque ne anc li interlinguistes posse
aprender quelccos del anglosaxonic «sportmanship»?

[.author]
--
K{dot} Asakawa

Yale University, U.S.A.
--

// Mollat sones {{{2
=== Mollat sones

Proposition de Karl Janotta, Gerald A. Moore, Engelbert Pigal, presentat
al Comité Linguistic del Occidental-Union (CELIA)

Noi fa li sequent proposition conform al § 16 del Regulament de CELIA
(vide Cosmoglotta nr 68 pg 8):

____
Li anteyan formes de vocabules con apostrofat lítteres (mollat sones)
resta *oficial* valid, ci printat per *grass
lítteres*. Apu ili on posse usar li formes sin apostrof citat in
sequent. In epistules e circulares concernent ti proposition li autor de
Occidental, Senior E. de WAHL, ha concedet eventualmen acceptar quam
admisset provisorimen li formes queles in li present proposition es
printat per MAJUSCULES (VERSALIES).

(A) Vocabules con l':

// XXX NOTE: li marca original de págine -104- esset in li sequent
// paragraf pos «BATTALION»:

*agul'e*: agull (conform al catalan ortografie; derivates:
agullon, agullonar); *-al'a*: (sufix) -ail(a) (p. ex.:
ferral'a: ferrail); *al'e*: ALLIO (alliari, alliacé,
all(i)-yl); *auripal'e* (in Joseph Gär, Wörterbuch D-OCCIDENTAL,
1925, sub «Tand»): futilail, futilitá, talmi (li parol «auripal'e»
existe in null lingue; it es leend quam AURIPELL {equals} D Flittergold,
Rauschgold, per quel in Gär existe du formes: oripell e auripell);
*babil'ar*: babillar (BABILAR): *batall'e* (in Gär
sub «Schlacht»): BATTALIE (de batt-er per li sufixes -al e i-e; anc in
A e I con duplic «t»); *battal'on* (in Gär sub
«Bataillon»): BATTALION (de «battalie»

// XXX FIXME: formate, separation, parentese de «battalie»…

direct in supra; *bil':* bilie (BILI) (bilios, biliari,
bil(i)in, bilifulvin, biliverdin): *bil'et*: billett (BILET)
(con ll in ADES e conform a A bill); *bosil'ar* (9in Gär sub
«Stümper» e «sudeln»); BUSILLAR (busillon); *botel'e*:
BOTEL; *brill'ar*: BRILLIAR (brilliant, brilliantie,
brilliantin), lender, lucer; *brol'ar*: bollir, gurgulear,
scumear; *brul'ar* (in Gär sub «verwirren» e «Wust»):
trublar, confuser, mixter; *brul'a*: cáos, confusion, pelmel;
*bul'on* (in Gär sub «Fleischbrühe»): BULLION;
*cal'ar*: coagular; *camarill'a* (CELIA-Circulare
57): CAMARILLA; *caravanseral'e* (in Gär sub
«Karawanserei»): CARAVANSERAI (cf in infra «seral'e»);
*cedill'e* (in Gär sub «Cedille»): CEDILL;
*cochenill'e*: COCHENILL (cochenillin); *col'er*:
coleer (= con+leer: colleagie, colleero, colleuor);
*cornel'e* (in Gär sub «Krähe»): CORNILL;
*cotill'on* (in Gär sub «Kotillon») COTILION(A):
*detal'e*: detail (A detail, D detail, F détail; detailar;
composit ex de+tailar, cf «tal'ar» in infra); *dormil'ar*
(in Gär sub «schlummern»): DORMILLAR (per li sufix -ill-);
*emáil'e* (in E. de Wahl, Radicarium, 1925 e in Gär sub
«Schmelz»), *emál'e* (in Gär sub «Email»): email (cf
«emáil» in Gär sub «Email» e «Schmelz»); *fotel'e* (in
Gär sub «Armsessel» e «Fauteuil»), *foteul'e* (in Gär sub
«Lehnstuhl»): FOTEUL, brass-stul, stulon (on di D Armstuhl, Armsessel,
A armchair, I seggiolone, S sillón); *futital'a* (in Gär sub
«Tand»): futilail(a), futilité, talmi; *grill'e* (in Gär
sub «Grille»): GRYLL (gryllar, gryllid, grylliform, grylloid);
*guerrill'a* (in CELIA-circulare 57): guerrilla (in Gär sub
«Freischar»); *guil'otine*: GUILLOTINE (in Gär sub
«Guillotine»): *-il'-* (sufix): -ett-, -ill- (con
dissimilation); *mal'e*: mash (de Masche, A mesh; li scrition
«mash» es un compromiss analog a Occidental ber, bir, vrec etc.);
*mantill'e* (in Gär sub «Umhang»): MANTILL (Radicarium e
Gär sub «Mantel» e «Mantille»); *medall'e*: medail;
*mitral'e* (in Gär sub «Kartätsche»); mitrail;
*orel'e*: OREL (auricul {equals} conche de orel, in scientific
expressiones {equals} orel, p.ex. auriculari, auriculifer, auriculiform);
*orgul'e*: orgol (to es, sam quam «nin», li form originari
in anglosaxonic; «orgul» vell haver li accentu sur li penultim syllab;
«orgolic» o «orgulie» vell aspecter quam derivates de un adjectiv
per li sufix -ie); *pal'e*: pail (li form latin «palea» ne
es oportun pro li tre possibil confusion con li international grec
prefix «paleo-»: pailar, pailarium, pailage, pailos, pailatr);
*pal'icie* (in Gär sub «Stroh-sack»): pail-matrass;
*patrul'e*: patroll; *pavill'on* (in Gär sub
«Pavillon»): PAVILION (A): *pill'ar*: pillar;
*quadrill'e*: QUADRILL; *quincal'a* (in Gär sub
«Kurzwaren»): quincail(a); *revel'e* (in Gär sub
«Reveille»): revell; *seral'e* (in Gär sub «Serail»):
SERAI; *stril'e*: STRILL; *tal'e*: tail (tailar,
tailero, taileria, tailuor, detail, detailar, intail, intailar);
*tel'e* (in Gär sub «Dachziegel» e «Ziegel»): TEGUL (ja
in Radicarium); *titill'ar*: TITILLAR; *toal'e*:
toal: (un eventual derivation «toalette» ne da un confusion con
«toilette», pro que li scrition es altri); *trel'e*: TRELL;
*vanill'e*: VANILLE (vanillat, vanillin); *vel'i*:
OLD; *victual'a*: victual(es).

(B) Vocabules con n':

// XXX NOTE: li marca original de págine -105- esset in li sequent
// paragraf:

atin'er: ATTINAR; ban'e: balneo (balnear, balneari, balnearia,
balneatori, balneatoria, balneabil, balneation, balneator, balneologie;
bagno {equals} specie de punitoria;
«balneo» vell esser un grec parol autonom in Occidental sam quam
«micri»); campan'e: campania; castan'e: castanie (castaniett,
castan(i)iero); champan'e: champanie; champan'a (in Radicarium sub
«champan'e»): Champagne; champin'on: CHAMPINION; cin'er (in
CELIA-circulare 57): CINTER (in Radicarium, in Gär sub «gürten»):
clin'ar (in Gär sub «nicken»); nictitar (in international derivates
del medicina); con'ac: cognac (ja in Gär sub «Kognak»); distin'er,
distin't-: distincter, distinct- (DISTINGUER, DISTINCT-); extin'er,
extin't-: extincter, extinct- (EXTINGUER, EXTINCT-); fin'er (in Gär
sub «verstellen, sich»): ficter (ja in Gär in li sam loc); gan'ar:
ganar (S); grun'ar: GRUNIR (sudromanic); -in'- (sufix): -ett-, -ill-
(con dissimilation); lorn'ette, bi- (in Gär sub «Opernglas»):
binocul; min'i (in Gär sub «klein» e «winzig»): micri(ssim),
minimal; montan'e (in Gär sub «Gebirge»): MONTANIA (quam derivat de
«monte»: mont-an-ia); pun'e: pugne (pugnade, pugnale, pugnar,
pugnada, repugnar); sparn'ar: sparar (AD); stran'i: strangi; tin'e:
TINEA; trepin'ar (in Gär sub «trippeln»): TRAMPLAR (cf Berger, Dict.
Fr.-Occidental sub «trépigner»); TROTILLAR (cf in li sam ovre sub
«trottiner»): vin'e (in Gär sub «Weinberg» e «Weinstock»):
VINIERA (loc), viniero (plante).

Omni altri formes de abolition del mollat sones es rejectet.
____

==== Detal'at indication

(a) Pro quo li existent metode es minu apt.

Secun li general usu del Occidental-Union e del CELIA, in present es
oficialmen valid li scrition con apostrof, p. ex.: detal'e, extin'er
etc. Ti qui profundmen studia li paroles con mollat sones e lor
equivalentes in altri lingues, ti va constatar que just li apostrof
(condamnat de multes quam arbitrari signe in un «natural» lingue
international) libera nos de arbitraritás queles es ínevitabil in
transscrition de paroles con mollat sones, si on elimina li mollat
sones.

Ma li factes monstra que quelc occidentalistes, mem tot organisationes
national, prefere scritiones queles evita li mollat sones per tre divers
manieres: detail, detalie, extin(c)ter, extinguer; etc.

Si on ne decide pri un unitari expediente ex ti impossibil situation, on
va continuar li tre divers metodes de abolition del mollat sones per quo
li ortografie e litteratura de Occidental vell perdir li necessi
uniformitá.

Ergo it es evident que li metode usat til nu ne es apt por mantener li
stabilitá de Occidental e li disciplina de su adherentes. Li social
rason postula serchar un remedie in ti situation.

(b) Pro quo li proposit nov metode vell esser plu apt.

// XXX NOTE: li marca original de págine -106- esset in li sequent
// paragraf:

Til nu ancor ne esset proposit un unitari solution de ti ci problema,
quel esset aprobat del majorité del membres de CELIA. Ma es quelc
membres queles rejecte in general li abolition del mollat sones, inter
ili li autor de Occidental self. Do it sembla que on deve lassar quam
oficial li formes con li mollat sones til un plen experimentation de ti
ci problema partial de Occidental. Ma por li absolut adversarios del
mollant apostrofes on mey decider quam permisset e sol permisset li
formes unitari dat in supra.

Comprensibilmen un tal decision de CELIA es solmen un expression de
opinion secun § 3 del Regulament.

(c) Quel formes de derivation es evocat per li mutation.

Per li proposit decision es evocat precipue li derivat formes indicat in
li textu del proposition self.

(d) Quel expedientes es necessi por evitar possibil colisiones o
complicationes pro altri formes o regules ja existent?

Li proposition vell evocar solmen un colision, i.e. inter li proposit
verb «pillar» e li existent substantiv «pilar»; si on time un tal
colision, on posse usar ti substantiv anc con li eufonic finale -e:
«pilare».

Un confusion de «colleer» (vice «col'er») con «con-leer» (leer
junt) ne es a timer. Li sam objectiones vell exister contra
«comprender» (con-prender), «commisser» (con-misser), «concurrer»
etc.

==== Remarcas

Li proposit vocabules es in general conform al accessori formes usat in
«Dubbel Occidental-Ordbok» de Dr. C.E. Sjöstedt (Uppsala 1930), si ili
es trovabil ta. Ma existe li sequent diferenties: noi proposi -ail(a) in
vice de -allia (= al'a); babillar: BABILAR (babil'ar); OREL: auricul
(orel'e): orgol: orgulie (orgul'e): TRELL: trelie (trel'e).

On vide que li proposit formes ne evoca un mutation del perfect-regul de
Wahl. Li verbes «distincter, extincter» es verbalisat latin temas
perfectic, sam quam: absorpter (Gär), introducter, constructer etc;
«distincte, extincte» sona sam quam instinct e D winkte, hinkte etc.
Li verbes DINTINGUER, EXTINGUER vell formar li irregulari temas
perfectic: DISTINCT-, EXTINCT-.

Noi proposit quelc paroles con li síllabe -ail u altri membres de CELIA
ha proposit -allie; ma li formes per -allie es ínnatural in contra que
li grafisme per -ail es trovabil in ADF. In ultra noi fa remarcar que on
ne besona un accentu scrit por ti ci síllabe (-áil), nam secun li regul
in li Complet Grammatica (Cosmoglotta 1929, pg 152) li combinationes «ai» e
«au» es diftongos pronunciat «ay», «aw».

Li prim directive de Occidental es coincidentie del grafisme e fonisme
con li natural fonte-lingues. Ma pro li etimologie es plu grav li
grafisme quam li fonisme. Ergo li finale «-ail» es preferibil a
inventet scritionen «-allia» etc. Adplu li diftong «ai» es conform
al slavo-german son-caracter de Occidental e it contribue a ulterior
eufonisation de Occidental.

// XXX NOTE: li marca original de págine -107- esset in li sequent
// paragraf:

Li romanes ja es sat mult egardat in li vocabularium. In altri punctus
li neutral-idioma mey do egardar bon lingue-customes anc de altri
popules, til quant it es possibil sin alterar li harmonie del sistema.
To ja es fat concernent li modern sintaxe de Occidental in maniere
anglés. Concernent li pronunciation on posse dir que «Occidental es un
lingue modern greco-latin in li bocc del slavo-german». Li son-modelles
de sud-romanic lingues (p. ex. in «detal'e») ne es
compulsori por li autonom lingue international, malgré que su
vocabularium es preponderantmen romanic.

Nor precedent proposition es basat anc sur li criticas presentat in
Circulare nr 60 de CELIA.

[.author]
Karl Janotta. Gerald A. Moore. Engelbert Pigal.

// Anexe al superior proposition {{{3
==== Anexe al superior proposition

Senior de Guesnet scri nos in ocasion de ti proposition pri li mollat
sones que il aproba it in general e adjunte: «Nor criterie es simplic:
internationalitá e supression del inventet paroles.»

Seniores Dr Blomé e Dr Sjöstedt have in general li sam tendenties quam
ti ci proposition, quo demonstra lor libres (Lärobok i Occidental;
Dubbel Occidental-Ordbok) editet in Uppsala 1930. Sr Dr Sjöstedt scrit
in ti ocasion: «It es necessi haver un oficial metode por posser evitar
li lítteres n' e l', til que li Academie va soluer li problema
definitivmen. Si yo regarda li liste del paroles sin n' e l', yo es
astonat que ti lítteres es introductet e que ili ne es abolit ante pluri
annus. Lor avantages es ya tam micri in comparation con li desavantage
introducter lítteres, ínconosset partú. Li historie repeti se sempre: on
ne posse introducter lítteres e paroles secun propri guste!»

In sam maniere ti proposition es salutat del coidealist sr Eric Biddle,
quel ya elaborat ja antey con sr Moore tre simil propositiones por
CELIA. Ma noi accentua que ti ci proposition ne vole abolir li mollat
sones, ma solmen possibilisar lor uniform substitution por omni ci
occidentalistes queles ne vole usar li mollat sones e li mollant
apostrofes.

Noi nu espera que CELIA ne adplu va trovar impedimentes por tractar ti
afere in metode conform a su regulament.

[.author]
Red.

// Historic ortografie! {{{2
=== Historic ortografie!

Consilies de du instructores.

// XXX FIXED: Por legibilitá, li textus ha esset convertet in
// citates, e su autores movet ante les:

E{dot} Bergren, Hedesunda (Svenia):

____
Tam long quam li grand lingues francés, anglés, german e altri scri
duplic consonantes, anc noi deve scrir talmen. Occidental ha respectat
nor customes e deve far it anc in ti punctu, til que li grand lingues ha
regularisat su ortografie.
____

J{dot} Gär, membre del Occidental-Academie, München (Germania):

____
Yo es por un scrition historic max mult possibil. It ne fa desfacilitás
remarcabil, anc ne por li laborero. In ultra ti scrition inicia a
meditar pri li regules del fonologie, pri li causes del assimilation de
sones e pri etimologie. Just li historic ortografie propaga por
Occidental anc inter li erudites, queles es plu interessat in li
international lingue quam li persones con elementari scolation, queles
per 99/100 es solmen receptiv por li international litteratura.
____

// XXX NOTE: ci esset li marca original de págine -108-

// Cronica {{{2
=== Cronica

// XXX TODO: numerotar automaticmen:

// 1. Libres {{{3
==== 1. Libres

A GRAMMATICAL MISCELLANY offered to OTTO JESPERSEN on his seventieth
birthday, 464 págines, 200 x 267 mm. Editorías: Levin & Munksgaard
(Copenhagen) e George Allen & Unwin Ltd. (London). Un splendid ovre con
mult grammatical monografies de amicos e disciples del jubileant
scientist. Un grand part del articules, digni monumentes de scientistic
gratulation, have interesse anc por interlinguistes, specialmen por nos
occidentalistes pro li rich fontes por justificar li naturalistic
direction del lingue international. Dr. Siegfried Auerbach presenta un
contribution in Novial: «Pri noumediati derivatione in li international
lingues», in queles es usat parol-formes inventet de Professor
Jespersen (p.ex. tum, nusen, lesen etc), queles mem li linguist ne va
comprender.  E.P.

// XXX FIXME tricentennarie -> tricentenarie (?). Ti es li sol casu. Li
// céteris es "centenarie".

DER KAMPF UM DIE WELTSPRACHBEWEGUNG. Zur 300-Jahrfeier der
Weltsprachbewegung.) Li lucta pri li lingue international. In ocasion
del tricentennarie del movement por un lingue international.) De Wilhelm
Blaschke, 1931, Editoría del «Sviss Association por Occidental»,
Chapelle, Ct. Vaud (Svissia); 32 pg, 180 x 225 mm; precie 40 cts sviss.
- Ti ci nov edition da nos un excellent ovre ex li plum del ínfatigabil
e conosset austrian coidealist Blaschke. Li enumeration del capitules
demonstra li multilateralitá de ti brochura: Li problema: in Europa 24
lingues statal e 53 lingues in summa; quo di celebri linguistes? factes;
3 possibilitás; li sruv sin fin; li du species de facilitá; accentu; li
principie del monosemitá; li vocabularium; li regul de Wahl; psicologic
facilitá; logic facilitá; li principie del líber spacie; objectiones;
lingue international e linguistica; lingue international e nationalitá;
li valor educativ del lingue international; Descartes-Schleyer-Wahl;
retrospection e regard al futur; li 3-m act comensa; li film comensa
parlar; propaganda activ; quo noi deve far? Adjuntet es du dessines:
«Qui va esser unesim?» e «Li du oposit principies del lingue
international». Tre remarcabil es li detalliat explicationes pri
psicologic e logic facilitá e in plu pri polisemitá.

In fine de ti ci brochura li autor mentiona li intention de nor amic
Ing. R. HARTMANN in Wien, junter anc li Occidental-traductiones a su nov
tecnic terminarium. Ci li autor adver fat un lapsus calami: Li
incorageament fro láter de economic corporationes es dedicat al ovre
self e ne al insertion de un o altri lingue, quam li autor scri. Sr.
Ing. Hartmann ha petit li Redaction de Cosmoglotta constatar to.   Jtt.

OCCIDENTAL AŬ ESPERANTO?, 40 pg., 220 x 175 mm; Occidental-Buró,
Chapelle (Vaud) Svissia; sv. Fr. 0,25. Ti mimeografat librette es un
colection de articules precipue in Occidental de divers autores, in quel
es demonstrat li defectes de Esperanto e li fundamental principies de
Occidental. It contene anc un curt index Occidental-Esperanto.

// XXX NOTE: ci esset li marca original de págine -109-

RESPONSE PRI LI REFORM-PROPOSITIONES IN «LI VERBAL DERIVATES» E «LI
MOLLAT SONES E APOSTROFAT LÍTTERES» FAT PER SENIORES A.Z. RAMSTEDT,
CREUX, ASCHWANDEN E NIDECKER, de E. de Wahl. Edition de SAPO. In li
poligrafat caderne de 10 págines li autor de Occidental responde in
detallie al reform-propositiones pri li verbal derivation e pri li sones
mollat (Vide Cosmoglotta nr 69, pag. 30). Anc ti dissertation ancor ne
sembla esser li ultim parol in ti problemas.    A.D.

MEYERS LEXIKON, 7. Aufl., 12. Bd., Bibliographisches Institut. Leipzig,
1930; ti nov e ultim tom del famós lexico contene un articul
«Weltsprachen» (lingues international) ex li plum del occidentalist sr
Dr. F. Werner (Hamburg). Ti articul da in un form concis un sinopsis del
problema de lingue international. Regretabilmen sub li rubrica
«litteratura» ne es mentionat li grand german libre de Occidental, pro
que it ancor ne ha esset aparit alor li redaction del articul: forsan to
posse esser reparat in un tom suplementari del lexico.  Jtt.

HÖRBIGER, EIN SCHICKSAL, de H.W. Behm; Leipzig, Koehler & Amelang, 1930;
360 x 227 mm, ligat RM 10,-. Ti libre in german es un ampli beografie
del creator del Glacial Cosmologie, presidente honorari del
Occidental-Union. Regretabilmen li autor de ti libre ne comprende li
problema interlinguistic ni su importantie; pro to il tracta li
relationes de Hanns HOERBIGER a ti ci problema sur -- un págine. Malgré
que sr Janotta fat sr Behm disposir un ampli materiale pri ti afere, noi
trova in ti libre un negativ critica del interesse de Hoerbiger por li
lingue international e li citation del negativ judicie de un -- ingeniero quel nequande
ocupat se scientificmen pri li problema de un lingue international. Talmen on deve ne
scrir biografic noticies de un del max grand protectores de
Occidental.

ENCIKLOPEDIA VORTARO ESPERANTO-GERMANA, De Dipl.- Ing. Eugen Wüster; che
Ferdinand Hirt & Sohn, Leipzig; brochat 175 x 255 mm. De ti grandiós
ovre ha til nu aparit 4 partes (a RM 15,-) contenent 66 págines de
introduction e 567 págines del vocabularium (til «korno»). Ti libre es
li resultate de un multannuari labor de su autor. Noi reserva nos
recenser it plu detalliat plu tard. Hodie noi mentiona solmen li articul
«Esperantologiaj Principoj» (in Esperanto e german) in li introduction
quel es de grand importantie anc por nos; su partes es: A) Corectitá e
bontá de un expression; B) Centripetal e centrifugial evolution
linguistic; C) Principie del linguistic economie del vocabularium; D)
Principies de transscrition; E) Nómines de animales e plantes. Precipue
li capitul D posse furnir nos grav argumentes pri li íncoherentie del
vocabularium de Esperanto.   Jtt.

// XXX NOTE: li marca original de págine -110- esset in li sequent
// paragraf:

BASIC ENGLISH (British American Scientific International Commercial
English), A general introduction with rules and grammar. By C.K. Ogden,
Director of The Orthological Institute, Cambridge (10, King's Parade).
Edition: Kegan Paul, Trench, Trubner & Co. Ltd., London, Broadway House,
Carter Lane E.C. (net 2/6). -- «Basic» es un simplification del
Standard English in un gradu adequat circa al
mente de infantes de 7 annus. Adver li autor ne espera que li angleses
va substituer ti sistematic Pidgin al standard anglés. Basic con un
minimum de 850 vocabules e un tre restrictet grammatica es destinat
solmen por li «altri, colonial popules». Li ortografie del anglés
resta ínchangeat. (Ples vider li detalliat recension in Cosmoglott 1929,
nr 59 pg 67.) -- In li sam editoría ha aparit anc un roman de Leonard
Frank: CARL AND ANNA in version Basic de L.W. Lockhart.   E.P.

UNITI LANGUE, an international langue based op de comunitis of de
Germanic and Romanic langues, composed per Dr. F. Riedel
(Dessau-Ziebigk, Luisenstr. 31) e per Studienrat Otto Scheffers (Dessan,
Herzogsallee 39). Grammatic and Specimens per F. Riedel. Un specimen de
ti lingue-project ex li Patre Nor: «Do no bring nos into tentation, ma
delivre nos from de evil: for de yu es de regne and de pouer and de
glori por sempre.» Benque li nómine del dioscures autores ja es
conosset nos ex «Progreso» de L. Couturat, ili interim ne principalmen
changeat su idés in li direction indicat de Occidental, specialmen ne in
li regules del derivation, ni in li extraction del vocabules ex li
international derivates. Li lingue international in li hodial stadie deve rejecter
non-international parol-formes de Uniti Langue quam: soul, people, under
etc. Nam anc li germanes comprende: anim, popul, sub etc. ex li
derivates e composites: animat, unanim, popularisation, subordination,
submarin etc.

Noi Occidentalistes con perseverantie va persequer nor secur via del
AURIN MEDIE. Noi va ne lassar trublar nos e dar p.ex. a
non-international vocabules anglosaxonic (germanic) un ínjustificat
preferentie. Anc li contrari assertion nu emisset de WEISBART que
Occidental es «non sat latin-neutral, non sat impersonal» (secun
SCHOLA ET VITA), nr. 8..10, pg 309) ne va tuchar nos, adminim ne tam
long til que Weisbart ne pruva nos pro quel causes il have nu in su
«Mundi-Latin» su personal formes por queles Occidental have plu
natural teles. It es notabil vider fluer ti acusas ex li sam plum quel
ante qulec annus ancor guerreat personalmen contra li «latino-maniac»
occidentalistes. Ma li success pruva que li objectiv e rect medial
politica del occidentalistes es real e ínblamabil. Durant que li númere
o non-númere del adherentes de omni altri sistemas restat constant in li
ultim tri annus, noi posse constatar un quintuplication del activ
partisanes de Occidental. To es un visibil demonstration que Occidental
in li actula situation es li unic possibil e ver solution del problema
del modern Babylon del lingues. «Was fruchtbar ist, allein ist wahr»
(Quo es fecund, solmen to es ver), Goethe dit. E it es li destin de omni
successosi movement que it trena detra se un turbul de efemeri cometes.
To on posset vider che Esperanto con su imitationes Ido, Esperantida
etc. To on posse constatar nu che Occidental con su divers concurrentes
in diametral oposit directiones de queles li ínconciliabil extremes es
li schematisme de Novial e li successores del antiquat Latino sine
Flexione.   E. Pigal.

// XXX NOTE: ci esset li marca original de págine -111-

// 2. Revúes {{{3
==== 2. Revúes

HELVETIA, Organ del Sviss Association por Occidental, Chapelle (Vaud),
nr 28..29, comunica que li ganiante del 4-m concurs de traductiones del
revúe (premie: un pictura del valore minimal de sv. Fr. 100) es sr
Joseph Ritter de Chiasso; nor gratulationes. Li revúe inserte li
Introduction al german libre «Occidental, die Weltsprache» in
translation Occidental de W. Wettstein: un list de irregulari derivates
in Esperanto; un recension de un articul in «John Bull», London, pri li
crescent diferentie del anglés parlat in li britannic imperia e in li
Unit States e mult instructiv anecdotes e humoristic racontes con
ilustrationes.

JAZYK MEZINÁRODNÍ oficial organ de «Federalia», Brno 12 (Wilsonowa
11); 20 Kc per annu (exter Tchecoslovacia 25 Kc, 0,75 dollar); nr e nr 4
contene in tchec lingue J. Podobsky: «Obligatori desinenties»,
«Facilitá del Lingue International», J. Kajš: «Occidental ne es un
ameliorat Esperanto», «Volapük-Esperanto, Ido, Occidental e quo poy?»,
in Occidental exercities de conversation, jocas e.a.

LA CHRONIQUE ARTISTIQUE, Paris, nr 8 e 9, reproducte un articul de un
famosi cinema-stelle (film-star): «Li prison del lingue demonstrant li
embarasses lingual in li film-vive». Ti articul es interessant por esser
traductet in prim de sr W. Blaschke ex german in Occidental, e sr de
Guesnet fat li francés traduction ex li version Occidental. Conossores
de ambi lingues german e francés, constatat que li final traduction in
francés es precis e ha nullcos perdit del friscore e fluiditá del german
originale.

ZEITSCHRIFT DES OBEROESTERR, LANDESLEHRERVEREINS, nr 16, Linz (Organ del
preceptores de Austria Superior). Coidealist W. Blaschke scrit un habil
propaganda-articul: «Esque vu ja parla Occidental»

// XXX NOTE: li marca original de págine -112- esset in li sequent
// paragraf:

REMSCHEIDER GENERALANZEIGER, 4 sept., contene un articul intitulat
«Occidental» de Hans Heinrich Fliederbusch. Li autor declara
Occidental quam li max bon del artificial lingues; omni inventores de
auxiliari lingues penat possibilmen simplificar li grammatica e
construction, talmen que lor fabricantes have li avantage del tre facil
aprensibilitá; just pro to, asserteli erudites, tal lingues have un
minimal valore educativ. Ma, di li autor, li lingues es in prim linea ne
vehicules de education, ma vehicules de trafic, e li honorabil digni
latin es ínsuficent por li modern besones. Quam lingue international
posse esser acceptat solmen un lingue quel transprende omni
international paroles in lor ínchangeat form -- e in to yo vide li grand
avantage
de Occidental -- vice presser les, plu o minu deformat, in lor artefat
grammatical sistema secun li principe «null regul con exception».

SCHLÜSSEL ZUM WELTGESCHEHEN (Clave al Cosmic Vive), Mensuale por natura
e cultura in lor cosmic relationes. R. Voigtländers Verlag, Leipzig, nr
10, 1930, recense li articul de E. Pigal: «Glacial Cosmologie» in
Cosmoglotta nr 70. Ing. E. Pigal demonstra, fundante sur li teorie de
quantes, li finit extension del campes de gravitation, un fundamental
tese del Glacial Cosmologie.

SPRACHE UND RECHTSCHREIBUNG, anexe al Graphische Revue, Wien, nr 5,
1930, contene sur prim págine un simpatic articul por Occidental de Emil
Ottich.

KOSMOS, manuale periodic por amicos de natura, nr 7, contene denove un
habil anuncia pri li ovre «Occidental, die Weltsprache».

Le MESSAGER INDUSTRIEL, Paris, 11 august, inserte un propaganda-articul
de nor coidealist L. Ravasse.   A. Deminger.

LUDENDORFFS VOLKSWARTE, 2-m annu, nr 28, pg 4 scri: «Nu ultra li judeic
lingue international Esperanto un nov lingue Occidental ha esset
inventet. It ne ha usat in tot nequel paroles german e debi su nascentie
hontosimen a un germano del baltic provincias». Fortunosimen tre
national orientat germanos have hodie in general opiniones plu
developat.   Dr. K.R.

DEUTSCHE HANDELS-WACHT, nr 15 (923), Hamburg, inserte in Occidental nor
recension pri ti revúe ex nor numeró de junio 1930 (pg 58) e adjunte:
«Noi have 400{nbsp}000 letores. Qui traducte nos li textu (i.e. a german)
recive un taler (= 3 RM). It acte se pri un lingue quel on comprende
assertmen in li tot munde!» Ergo qui vole ganiar un taler, posse misser
li german traduction de ti textu al redaction de ti revúe, si il es
abonnat a it. Noi debi ti comunication a un letor de ti revúe, senior
Fritz Thoma, München 2 SW, Landwehrstraße 69, quel traductet directmen
li textu (malgré quelc printerras contenet in li reproduction) e quel
devenit entusiasmat occidentalist. Esque il ja recivet li premie, noi ne
save.

SCHOLA ET VITA, Organ del Academia pro Interlingua, nr 8..10; (Director:
Prof. N. Mastropaolo, 46, Via E. Pagliano, Milano). Ti caderne contene
un articul de nor coidealist P.D. Hugon «Til quel punctu li lingue
latin vive?» e un articul de Henk Bylsma «Latin simplificat por li
relationes international» per quel li autor da regules practic por su
idioma quel es quasi identic con Occidental. Noi remarca li articul
«el» (li), li verb auxiliari «haber» (har); con ti ultim exception,
li conjugation es identic a ti de Occidental, mem li formes «va» e
«vell».   Jtt.

// NOTE: li marca original de págine -113- esset in li sequent
// paragraf:

In li sam caderne Ing. G. Canesi, Director del Academie pro Interlingua,
publica un articul «Astronautica»; li rect término es COSMONAUTICA. Li
autor, sam quam li majorité del cosmonautic scritores, ignora que
roquettes (A rockets, F fusées) propulset per combustion de
materie nequande va escartar se del Terre til distantie del Lune. Li
chimic energie mem ne es sat grand por elevar li combustibiles self ex
li camp del atraction terrestri. Ma secun li relativistic fisica anc li
materie have un equivalentie de energie. Ti ci energie propri o
subatomari del materie es dumilliarduplic plu grand quam li chimic
energie de un egal quantité de un combustibil de alt valore. Si li
tecnica va successar liberar ti subatomari energie, solmen in ti casu li
problema del motor de vehiculation al Lune e in li interplanetari spacie
va esser soluet: nor roquettes va penetrar tra li fort curasse del
terrestri gravitation si li homes per lor propri volentie va posser
iniciar e influer ti metachimic process de production de energie per
anihilation de materie, a quel secun li recent stellarfisica, li
terrestri entes anc mersia li solari radiation e per to li propri
vive.   Ing. E. Pigal.

// XXX TODO: Confirmar «juran» (ja corectet ex «juranl»):

OFICIAL BULETINO, nr 12, Antwerpen, contene un detalliat raport pri li
9-m Ido-Congress, un necrolog por Monseigneur Foucault, anniversari
articules pri senior J. Warren Baxter in London (60 annus) e professor
Otto Jespersen (70 annus). Sub li rubrica «Ni e l'altri» li redactor
polemisa contra nor coidealist professor Ric. Berger e P.D. Hugon per
argumentes mult vezes refutat de nos in Cosmoglotta e in li libre
«Occidental, die Weltsprache». In ti polemica li redaction del oficial
organ del idistes usa expressiones quam li sequent: «Ta sioro havas
konvinkeso kelke kameleonatra!» «Homo qua ne rikonocas la vorto
«addition» en la formo: adiciono es simpla idioto, malgré omna tituli
universital (sic! Jtt), quin lu povas posedar.» Noi espera que li
ductores del Ido-movement va cessar un tal maniere de combatte in futur.
In plu noi vole objectivmen constatar que un change de opinion in
sciential aferes (e li interlinguistica es un tal) es necos blamabil. Li
parol idistic «adiciono» deve esser comprendet quam «ad-ition», quo
es un expression juran («adition de hereditá», acceptation de un
heredage), ergo un tot altri notion quam «addition». In un separat
articul (pg 131) senior de Wahl constata que on posse judicar Occidental
solmen secun su oficial editiones, i.e. specialmen, quam il di, li
Complet Grammatica in Cosmoglotta e li altri publicationes del Centrale
del Occidental-Union in Wien. Li redactor critica li adjective
«vocos», quel il trovat in un epistul de un Occidentalist in vice del
just expressiones «sonor» o «leni» o «voceat» si on vole imitar li
anglés expression «voiced». Ples comparar li Complet Grammatica in
Cosmoglotta, nr 64, pg 153. Sur págines 135 e 136 del Oficial Buletino
senior Canonico Jules Gross fa quelc interessant observationes pri li
Complet Grammatica. Il indica que li regules pri li sufixes -ett, -té
deve esser comprendet plu larg quam secun li idistic acustomation.

// NOTE: li marca original de págine -114- esset in li sequent
// paragraf:

TOLERO, nr 25, Paris 18e (Redactor-Editor: G. DAYRAS, 19, Place
St-Pierre), contene un articul pri li sufix -ion. Li autor miscomprende
li grammatica de Occidental, assertente erratorimen que Occidental have
tri conjugationes. To deveni de to que il reputa li vocalic finales del
presente del verb quam desinenties, contra que ili apartene al tema,
quam on posse trovar anc in chascun latin grammatica. Ergo in Occidental
on have quam tema: canta-, fini-, vide-;
li desinenties verbal es -r por li infinitive, -t por li imperfect e
null por li presente, sin egard al vocalic finale del tema: do conta-r,
-t, -; fini-r, -t, -; vide-r, -t, -. Li errore del critica veni de to
que in li francesi scoles on nomina p. ex. che li verb «chanter»
(cantar) «chant» li «radicar» e «er» li «terminaison». Li
derivation del paroles in -ion, -iv, -or, -ura es un totalmen altri
afere: it es regulat in Occidental per li regul de Wahl, quel on ne deve
confuser con li conjugation absolutmen unitari e regulari in Occidental.
Quande li racontas pri li 3 conjugationes de Occidental va cessar in
fine?

TOLERO, nr 26, Paris, contene un clave de Mundi-Latin de J. Weisbart. It
demonstra denove que Mundi-Latin es un Occidental in part latin-antiquat
per su numerales, pronómines, particules etc. in part anglisat per li
sacrification del max international e mem latin finale -r del
infinitive, quam noi ja dit un anterior vez. Inter altris noi fat li
sequent nov observationes pri personal particularitás de ti
lingue-project: It forma del substantives un adjectivit genitive (simil
al saxonic genitive) per -ei, p. ex. «patrei dom» {equals} «dom del
patre».
On trova li sequent pronómines: ea (illa), om (on), iis (ili), ei (su),
eor (lor). Li futur es format per «va» quam in Occidental, li
conditionale per «vul». Li prepositiones assimila se in li
composition. In li sam numeró de Tolero noi trova un articul
«Heterogenitá latin-saxonic» de nor coidealist Senior de Guesnet, in
quel li autor demonstra li ínpossibilitá crear un apt lingue
international sur li base del anglés. Paroles de Novial quam EME, TU,
SERT, SIVILISO, producte to quo Sr. P. Hugen justmen nominat «negativ
internationalitá» (Paroles comprendet con falsi signification.) To veni
del «fonetic» ortografie quel Jespersen ha adoptet in su Novial. Pri
li projectes anglo-saxonic con historic scrition (quam Uniti Langue) li
autor constatat in un experiment de letion que li auditor ne posset
comprender paroles quam MAKE, AND, CASE, ALSO, si Sr de Guesnet leet les
secun international pronunciation (italianesc). Ma si on deve leer les
con li anglés pronunciation, «pro quo un mundal dialecte; lass nos
adopter li anglés.» In fine li autor refere al excellent articul de sr
Bohin «Influentie del lingue anglés al lingue international» in nr 72 de Cosmoglotta.

AUSTRIA ESPERANTISTO, nr 8,9, Wien, inserte un rectification de nor
Central Oficie, concernent li articul «Ĉu denove Esperanto-krizo?»
hant aparit in su nr 6 (vide Cosmoglotta, nr 72, pg 97). Nor mersías!

LA SOCIALISTO, nr 10, WIen, raporta sub li titul «Die Maske herunter!»
(= li masca a bass!) pri li separation del socialistic
Esperanto-movement in du organisationes, un comunistic e un
noncomunistic. Li importation de editionys del noncomunistic
organisation «Sennacieca Asocio Tutmonda» (SAT) a USSR cessa per
to secun li protocoll nr 20 del Central Comité del «Sovjeta
Esperanto-Unio» (SEU).   K. Janotta.

// XXX NOTE: li marca original de págine -115- esset in li sequent
// paragraf:

ANGLIC, «Munthly Eduekaeshonal Revue, Editr: Anglic Asoesiaeshon (Prez.
Prof. R.E. Zachrisson, Sekr. H. Kökeritz), Uppsala, Yeerly sukskripshon:
1,5 dollar», nrs 1..3. «Anglic» es un fonetic ortografie
del anglés plu radical quam «Eezy Speling» (vide Cosmoglotta nr 71, pg
78). Li nov scrition nominat «Anglic» esset stipulat in un conferentie
in London, junio 1930, inter sved representantes del movement de «Eezy
Speling» e del anglés e american «Speling Sosiëtiz» includent Prof.
Daniel Jones e Dr. Godfrey Dewey. Except in li digramma ch (p. ex. in
church) li lítter c nu es totalmen eliminat e viceat per s e k, sam quam
in Novial; p.ex. aksident (in obsolet «Eezy» ancor: accident), sivil
(civil), kurent (current). Li leni son s es sempre representat per li
lítter z, p.ex. simblz (simbols), fraez (phrase). Ulterior exemples de
Anglic: vizhon (Eezy: vizion) por vision, uezhooal Eezy: uzhual) por
usual, egzakt por exact, soeshal (social), immeediit (immediate),
deetael (detail), sientifik (scientific), vilij (village), aulteraeshonz
(alterations), ueneek (unic), uenivursal (universal), paam (palm),
dievurs (divers).   E.P.

IDEOGRAPHIE MATHEMATIQUE, Etude du langage philosophique, par Jacob
Linzbach (Paris XIV, 28, Rue Duecuëdie). 3 fr. fr por chascun nr 11, 12,
13, 14: Algébré figurée, Interprétation idégraphique de l'équation du
premier degré a une inconnue.   A.D.

// 3. Reuniones {{{3
==== 3. Reuniones

DUESIM CONGRESS INTERNATIONAL DE LINGUISTES va haver loc in Genève,
25..29 august 1931. Comité de patronage: J. Schrijnen, M. Bartoli
(Torino), F. Boas (New York), C. Brockelmann (Breslau), O. Jespersen
(Köbenhavn), D. Jones (London), B. Karlgren (Göteborg), P. Kretschmer
(Wien), A. Meillet (Paris), J. van Rozwadowski (Krakow), Comité de
organisation de preparation scientific: Presidente: Ch. Bally,
Vice-Presidentes: E. Muret e V. Martin, Secretario: A. Sechehaye,
Secretario-adjunct: G. CUendet, Tresoriero: Ch. Gautier. Céteri membres
de ti ci comité: R. Brandstetter (Luzern), A. François (Genève), L.
Gauchat (Zürich), L. Gautier (Genève), K. Jaberg (Bern), S. Karcevski
(Genève), M. Lips (Genève), E. Montet (Genève), M. Niedermann
(Neuchâtel), W. Oehl (Fribourg), F. Olivier (Lausanne), P. e A.
Oltramare (Genève), R. de Planta (Fürstenau), J. Wackernagel (Basel).
-- In li sessiones plenari li comité organisa un consultation general
de linguistes; li duesim question de ti oficial programma, relatent li
problema del lingue international, es: «Quel es, secun vu, li rol a
atribuer, in nascentie e evolution del lingues (in particulari in
constitution del lingues unificat), de un part al fenomenes spontan e al
ínconscientie, del altri part al intervention del volentie e del
reflexion? Subsidiarmen: Quo pensa vu concernent li adoption de un
lingue artificial quam lingue auxiliari?» Adresse del Secretariatu del
Congress: Genève, 5, Rue de l'Université.   E.P.

// XXX NOTE: li marca original de págine -116- esset in li sequent
// paragraf:

ZWEIGVEREIN WELS DES OBEROESTERREICHISCHEN LANDESLEHRERVEREINES 1867
(filiale Wels del Societé de Preceptores de Austria Superior, fundat
1867). Li 17 octobre 1930, in li reunion annual coidealist Wilhelm
Blaschke discurset córam 40 instructores pri Occidental sub li titul
«Esque vu ja parla Occidental?». Li discurs
esset finit per un curt Occidental-lection. Un auditor fat remarcar:
«Mac Callum (instructor del anglés in Radio Wien) asserte que aprender
anglés es un plesur; Prof. Louis Rivière (instructor del francés in
Radio Wien) asserte: aprender francés es un amusament; ma yo declara:
aprender Occidental es un delicie». Li auditorium esset entusiasmat per
li avantages de Occidental contra Esperanto. Mult mersí es debit a
seniores K. Diermayr e Director Zappe qui ambi patronisat li discurs.
W.B.

SOCIETÉ COSMOGLOTTA in Vienna havet su unesim reunion in li nov seson de
hiverne li 17 septembre 1930. In futur li membres va reunir se li unesim
mercurdí in omni mensu in li Café Mariahilf, Wien VI., Mariahilfer
Straße 89a. -- Secun li proposition del Presidente sr K. Janotta on va
concentrar li activitá del societé al discurses arangeat in divers altri
clubs con queles existe individual relationes de nor membres.   E.
Moess.

// 4. Divers {{{3
==== 4. Divers

Li du libres de Leau e Couturat «L'Histoire de la L.I.» e «Les
nouvelles L.I.» ja esset exhaustet ante li guerre. Noi comunica a omni
interessates per li present nota que it es absolutmen impossibil reciver
li du libres e que reserches che li editoría es van.  L.M. de G.

// Pei-hua = oriental {{{2
=== Pei-hua = oriental

Li chinés imperia con su population de 400 million homes es anc un land
de mult lingues. Certmen in omni partes on parla chinés: ma pro li grand
distanties e pro li desfacilitás del trafic li dialectes in li divers
regiones ha tam mult diferentiat se que un intercomprension inter lor
habitantes es sovente absolut ínpossibil. On calcula plur centenes de
tal diferent idiomas, e pro to li profession del interpretatores florea.
Advere on distinte quar grand gruppes de dialectes, li Kuan-hua in Nord
e West-China, li gruppe de Tchekiang in Shanghai, li gruppe de Fukien e
ti de Kuangtung. Ma ili parti se in mult subdialectes.

// XXX NOTE: li marca original de págine -117- esset in li sequent
// paragraf:

Advere li intercomprension esset facilitat til nu per li comun scritura
ideografic, quel esset li sam por omni dialectes. Ma ti scritura es tam
desfacil que mult annus es necessi por aquisiter un suficent domination
de it; nam it have 40{nbsp}000 signes, de queles on deve conosser adminim
3000 til 4000 por li ordinari letura. In ultra un alfabetic órdine de
lexicos, indexes, listes, adressariums etc es impossibil per ti
scrition. Pro
to nu anc in China on transi a un fonetic scrition per un adaptat
alfabet de international lítteres con solmen 40 signes. Ma in ti moment
li diversitá del dialectes vell causar un dissolution del imperia in
mult diferent lingual (heteroglottic) regiones, quo vell tre diminuer li
hodial unitaritá del chinés cultura e quo vell causar omni conosset
ínconvenenties del idiomatic disparitá.

Ergo on proba nu crear anc un comun lingue por li tot Celest Imperia
quam un efect del actual chinés tendenties del nationalisation e
modernisation. Eminent chinés scientistes ja labora pri li creation de
ti lingue quel recivet li nómine Pei-hua e quel es format ex li lingue
del mandarinos (li Kuan-hua) e ex divers dialectes de Nord China. Ti
lingue va esser introductet tam rapid quam possibil in omni scoles de
China.

Ti process del unification del chinés dialectes es adver ne un afere de
hodie; solmen on procede nu conscient. Ja depos 1900 comensa li era del
modernisation del chinés precipue per li fusion del lingue del
litteratura e del lingue de trafic, tre divergent til tande. Ti
tendentie de unification es promoet del autorités precipue depos li cade
del monarchie (1912).

Quam necessi es un tal reform, on posse vider ex mult e mult exemples.
Ante poc témpor evenit in Shanghai que on devet ajornar li debattes de
un tribunal judiciari pro que li acusate ex Sud-China ne posset esser
comprendet de nequel del disponibil interpretes. Anc in Vienna evenit
ante ne long que un arestat chinés devet restar quelc mensus in arest
pro que on ne posset trovar un interprete quel vell har posset
intercomprender se con li arestate. Mem li professor por chinés
dialectes in li universitá ne posset intervenir ci con success.

Do noi posse expectar que li Celest Imperia va haver bentost su
artificial lingue national quel va haver omni chances devenir li lingue
international del extrem Orient, li Oriental. Ma si on ne abhorre
introducter in Orient un lingue artificial, quel caus posse esser por ne
imitar ti exemple in Occident?

[.author]
Karl Janotta

// XXX NOTE: ci esset li marca original de págine -118-

****

Occidental, die Weltsprache

Das erste grössere Einführungsbuch!

Beiträge von E. Graber, K. Janotta, E. Pigal, J. Prorók, A.Z. Ramstedt
und E. v. Wahl. Herausgegeben von E. Pigal durch die Hauptstelle der
Occidental-Union in Mauer bei Wien. Franckh'sche Verlagshandlung,
Stuttgart 1930. 256 Seiten A 5 (148 x 210 mm)

Inhalt: Vorwort des Herausgebers. Einleitung der Verfasser. Wege und
Irrwege zur Weltsprache. Wesen des Occidental. Kultureller und
erzieherischer Wert des Occidental. Begründung. Occidental-Kursus in 10
Lektionen. Wiederholung der Sprachlehre in Occidental. Lesestücke.
Vergleichstext in 9 Sprachen. Häufigkeitswörterverzeichnis. Aussprüche.
Occidental-Union. Cosmoglotta.

Broschiert: RM 5,50 (ö. S. 9,50). In Ganzleinen RM 8,- (ö. S. 13,70)

Einschließlich Versandkosten nach Deutschland und Österreich.

Postozuschlag ins Ausland: RM 0,30 (ö. S. 0,50).

// XXX TODO: Confirmar «10%>»? Hay altri casus.

Mitglieder von Zweigorganisationen der Occidental-Union elhalten auf
obige Preise einen Nachlaß von 10%.

Zu beziehen durch die

Occidental-Union, Central Oficie, Mauer bei Wien, Postfach 10.

****

// Annu-colectiones de Cosmoglotta {{{2
=== Annu-colectiones de Cosmoglotta

// XXX NEW: Li titul esset mettet in ti edition.

VU ES RAVISSET nu conosser li bell lingue Occidental E PLENDI reciver
ne sat mult letura in Occidental. -- Ma esque vu ja ha leet omni
annu-colectiones de COSMOGLOTTA?

// XXX TODO: Confirmar «à»:

- Anne 1930 à ö.S. 3,50 (dollar 0,50). Annu 1929 à ö.S. 7,— (dollar
  1,—)
- Annu 1928 à ö.S. 7,— (dollar 1,—).

Ples comendar strax nu quande li stock ancor ne es exhaustet.

Leente li ancian folies del historie de nor movement, vu quasi self
denov pervive it e colecte argumentes de propaganda. Ti annu-colectiones
es anc un remarcabil fonte de bell litteratura por distraction e por
curses.

Societés e propagandistes recive singul numerós por scope de propaganda
contra li modic precie de ö.S. 2,— por 10 divers cadernes de queles noi
possede ancor un plu grand stock

Occidental-Union, Postfach 10, Mauer bei Wien

// XXX NOTE: ci esset li marca original de págine -119-

// «Die Auslese» {{{2
=== «Die Auslese»

Al present numeró es anexet por nor abonnates leent german un prospecte
de «Die Auslese», un tre interessant revúe quel publica excerptes de
articules ex revúes de omni popules. Demandante specialmen-numeró del
editoría (Luken & Luken, Berlin S 14, alte Jakobstraße 88 L), ples ne
obliviar referer vos a Cosmoglotta.

// Subventiones al Occidental-Union {{{2
=== Subventiones al Occidental-Union

Dave H. Morris (New York) doll. 10.—; E.O. Cox (New York) doll. 1.—;
Director Dr.-Ing. A. Wormser öS. 502.19; Prof. Dr. K. Asakawa (N. Haven)
doll. 5; Reg. Rat Dr. Mell (Saalfeld) RM. 15.

// Translocation de Cosmoglotta {{{2
=== Translocation de Cosmoglotta

Li movement de Occidental in li ultim témpor ha atinget un tant
extension que su international concentration in un sol loc es possibil
solmen per constant ocupation de oficiarios queles consacra su tot
témpor a Occidental. Ma li material progresses regretabilmen ancor ne ha
crescet in li sam mesura quam li moralic progress del Occidental-movement.
Li Occidental-Union ancor ne posse trovar li necessi moné por
un centralisat rational administration de mult agendes del international
movement e it es coactet decentralisar su functiones e distribuer li
labores in pluri locos.

Adiante de su letores, li Editoría de Cosmoglotta in Mauer bei Wien
mersia a omni mecenes de Cosmoglotta, specialmen al seniores
Generaldirector Gerald A. MOORE (London), Director Dr.-Ing. Arthur
WORMSER (Offenbach a.M.), Apotecario Alberta HALDIN (Eskilstuna),
Reg.-Rat Dr. MELL (Saalfeld -- S.), L.M. de GUESNET (Paris), Jan CASSE
(Köbenhaven) etc ante omnes al firma HOERBIGER & Co (Mauer bei Wien).
Noi debi mult mersí anc pro li devoet labores de numerosi colaboratores
queles sam quam li nominat mecenes in nobil, ínegoistic maniere ha
sacrificat se al movement e li nómines de queles noi ci ne posse citar.

Pos proposition del majorité del competent ductores del
Occidental-movement senior Mag. phil. A.Z. RAMSTEDT in Finland, li
conosset scientistic protagonist del naturalistic interlinguistica,
havet li amabilitá declarar se parat redacter Cosmoglotta in annu 1931,
durant que senior Jan A. KAJŠ, li chef-ductor del Occidental-movement in
Tchecoslovacia, ha prendet sur se li responsion del edition (printation,
expedition e administration) del revúe.

Senior L.M. de GUESNET (83 Rue Rochechouart, Paris 9), li fundator del
Occidental-movement in Westeuropa, Presidente del Occidental-Societé de
Francia, Membre del Senate del Occidental-Union, ha acceptat li
Presidentie del Comité de financies de Cosmoglotta, quel dura esser
oficial organ del Occidental-Union.

// XXX NOTE: ci esset li marca original de págine -120-

Si noi regarda a retro, noi constata que li eforties de nor amicos ne
esset in van. Vice perdir paroles, it sufice releer li articules del
Cronica del ultim numerós de Cosmoglotta por constatar li palpabil
resultates de nor activitá.

Li futur developation del central revúe del occidentalistes es mettet in
li manus de ti triumvirat de Nord-, Central e Westeuropa: Mag. A.Z.
RAMSTEDT (Helsingfors), linguist de profession, li Redactor, es li max
prominent representant scientistic de Occidental; Jan A. KAJŠ, (Brno)
printero-editor de profession, li editor e printero de Cosmoglotta, es
li max experientiat tipograf occidentalistic, e L.M. de GUESNET (Paris),
li chef del edition e procurator del financies del revúe, es li max
successosi propagandist e organisator del international
Occidental-movement. In fact noi ne posse imaginar que li optim solution
de decentralisation in punctu de garantíe del revúe posse esser altri.
Li adiant Editoría, in nómine de omni occidentalistes, cordialmen mersía
al triumvirat pro har acceptet su functiones.

// XXX NEW: Ti titul es adjuntet in ti edition:
// Nov adresses de Cosmoglotta {{{2
=== Nov adresses de Cosmoglotta

Nor letores ples notar li nov adresses de Cosmoglotta:

Redaction (manuscrites, printates de exchange e por recension):
Mag. A.Z. RAMSTEDT, Villagatan 25. Helsingfors, Finland.

Administration (abonnamentes, expedition de Cosmoglotta): Jan A. KAJŠ,
Wilsonova 11, Brno XII, Tchecoslovacia.

'''

Li manuscrites queles noi recivet por publication in Cosmoglotta e
queles ancor ne aparit, ha esset inviat al nov Redaction.

Ples usar por li payamentes li sequent postchec-contos: Austria: Nr.
B-84.868: Occidental-Union Mauer bei Wien; Germania: München 585.98:
Occidental-Union Mauer bei Wien; Francia: Strasbourg 94.49: G. Bohin;
Svissia: 11.1969: F. Lagnel, Chapelle (Vd); Tchecoslovacia e altri
landes: 102.700 Brno: Jan Kajš, Brno-Královo Pole.

Al present numeró es anexet por ti scope li respectiv mandat-cartes de
postchec. On posse payar anc per international postmandates o banknotes
o bank-chec in registrat lettre al adresse: Jan A. Kajš, Wilsonova 11,
Brno 12, Tchecoslovacia.

Li simplic abonnament annual por 1931 es inchangeat e custa: 0,5 dollar
{equals} 17 Kc {equals} 2,1 RM {equals} 3,5 öS {equals} 2,6 sv. fr {equals} 12,5 fr. fr.

Un abonnament de propaganda custa li duplic precie (1 dollar), in
compensation de quel li Administration inviat tri exemplares del revúe.

Por impedir interruptiones in li expedition del revúe, li letores es
petit payar li abonnament immediatmen.

[.author]
Redaction e Administration

****
Eigentümer, Herausgeber u. Veleger: Occidental-Union, Sitz: Mauer bei
Wien. Verantwortlicher Redakteur. Ing. Engelbert Pigal, Liesing bei
Wien. Druck: Milan Nedvídek, Tábor.
****

