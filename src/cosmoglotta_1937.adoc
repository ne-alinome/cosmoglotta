= Cosmoglotta 1937
:revdate: 2023-04-10
:docdescription: Omni numerós publicat in 1937 \
del oficial organe del lingue international Occidental/Interlingue.
include::common_attributes.adoc[]

// This file is part of project Cosmoglotta (http://ne.alinome.net)
// by Marcos Cruz (programandala.net).
//
// This file is in AsciiDoc format (http//asciidoctor.org).
//
// Last modified 20230410T2054+0200.

include::about_this_book.adoc[]

// Cosmoglotta A 112 (1937-01/02) {{{1
== Cosmoglotta A 112 (1937-01/02)

COSMOGLOTTA, jan.-febr. 1937. (Annu XVI.) No 1 (112)

Numeró special dedicat al linguistes

ifdef::original-tocs[]

// Contene {{{2
=== Contene

- † Dr Kemp.
- Li criteria de IALA.
- Tabelle comparativ.
- Li derivation in li lingue international.
- Occidental-Union.
- Association por international servicie.
- Cronica.

endif::original-tocs[]

// Dr. Charles Kemp in memoriam {{{2
=== Dr. Charles Kemp in memoriam

Denove noi ha perdit un de nor valorosi coidealistes e colaboratores,
quel just nu esset proposit quam membre por nor academie.

Dr. Ch. Kemp, medico in Morriston-Swansea (Anglia) ha morit li 10
octobre per un acut access del cordie in li etá de 68 annus.

Dr. Kemp esset li autor del grand lexico Anglés-Occidental quel il ha
ductet til li parol «pretend». Il laborat in strett juntion con li
autor de Occidental e monstrat un extraordinari talente e erudition in
ti branche, auxiliat per bon mastrisation anc del lingue german, per quo
il posset bon usar li German-Occidental lexico de J. Gär. Su subit
morte interrupte li unitá e homogenitá del lexico, quel nu va dever
esser continuat per un altri coidealist. Noi tamen posse esperar trovar
inter nor coidealistes digni successores, queles posse sequer li linea
del unesim autor e finir su ovre.

Dr. Kemp, nascet in Scotia, ha studiat in King's College, Aberdeen, e
Marschal College e completat su academic studies per un special curs in
Vienna pri maladies de ocules, nase e oreles.

1900, il comensat su medical practica in Morriston. I esset medical
oficiario del Suwansea Public Assistance e in li ultim annu honorari
medico del Swansea Caledonian Society.

Li grand estima e amore quel li population sentit vers Dr. Kemp esset
visibil in li grand númer de signes de simpatie che su interrament.
Specialmen li povri parte del inhabitantes hat recivet mult auxilie e
consolation del nobil filantrop.

Ancor li ultim die de su vive, ne volet mancar visitar quelc patientes.
Un hor ante Su morte, il fat ancor dispositiones pri su documentes pri
Occidental.

// XXX TODO: Confirmar ca ti latin es in cursiv:

Requiescat in pace.

[.author]
E{dot} de Wahl

// Li «criteria» de IALA {{{2
=== Li «criteria» de IALA

Interessante me pri li progresses del lingue international yo havet ocasion examinar li
edition de IALA «Some criteria for an international language, concerning which there is
general agreement among the linguists consulted».

On save que li preparatores del resolutiones, i.e. li stab de IALA

consiste principalmen ex esperantistes sub duction de prof. Collinson,
quel es conosset al letores de «Cosmoglotta» pro su articul «Some
weak points of Occidental». Nu li «criteria», presentat a un circul
de linguistes, es talmen formulat que del existent international lingue max bon responde
a ili Esperanto. Ma on posse dir que ancor plu bon responde les li nu
mort Volapük.

In summa es enunciat 22 criteria.

// XXX NOTE: ci esset li marca original de págine -1-

Noi ci va prender sub li lupe quelc de ili, traductente del anglés a
Occidental.

§ 1. Li radical elementes del vocabularium deve esser a posteriori.

§ 2. Li structural formes mey esser a priori.

Do li lingue international mey renunciar pri li prefixes e suffixes ja existent
in international paroles! Sammen li finales del declination e
conjugation
posse esser inventet!

On questiona se, pro quo ti eminentmen international structural
elementes mey esser eliminat? Nu, proque talmen it es in Volapük e
Esperanto!

§ 4. Estetic factores ne have primari importantie, proque «gustes
difere e de gustibus non es disputandum».

It es conosset cose, que li max apt form de alcun utensil, aparate,
instrumente, organ es sempre ti, quel anc max coresponde al estetic
postulationes. Ples comparar li unesim vapornaves e automobiles con li
hodiales, adaptat al modem postulationes! Ili ne solmen es plu practic,
ma anc plu estetic. Li esthetic simplicitá es quasi li instinctiv
criterium del aptitá. Ti paragraf es do un pregarda contra critica del
Esperantistic desgustitás.

§ 11. Li structura deve esser logical, regulari e ne depedent de
caracteristic particularitás de etnic lingues.

Un tal absolutmen abstract purmen mecanic lingue es ínpossibil, proque
ne existe mult completmen general e commun qualitás por omni lingues del
terra, li division in substantives e verbes manca in cert lingues. Inter
li international lingues, mem li max mecanic tal «Ro» es ancor tipic europan, si ne
anglés in su structura. It es vermen strangi, que li scientistes, queles
ha approbat li teses de IALA, sembla ne har remarcat ti íncongruentie.

Specialmen caracteristic es li § 12, quel noi cita completmen:

§ 12. Adaptante li ortografie del international radicas al
alfabet del international lingue, si ta ocase conflict inter li postulationes de
pronunciation e ortografie,
tande li postulationes del pronunciation quam general regul, deve
prevaler: e si existe diferentie de pronunciation in different
lingues, li pronunciation, quel es commun al plu grand númer de lingues,
o quel es trovat in li max vastmen usat lingue o lingues, deve prevaler.
Por exemple,
suposit que es adoptet li principie del ínvariabilitá del
corespondentie inter son e simbol, si li son K quam in «kite» es
expresset per li lítter K, e li son Oo quam
in «moon» per lítter U, e si li paroles «scola,
école,  school, Schule» es prendet quam base
por li idé «scol», tande li resultant form in international lingue por li idé va esser
«skol» o «skul» e ne «scol» o «scul».

// XXX NOTE: li marca original de págine -2- esset in li sequent
// paragraf

Secun IALA on deve adaptar li ortografie del international radicas al
teoric ortografie del international lingue, electet per IALA! Til nu noi pensat, que on
deve quant possibil conservar li international grafisme del radicas e
paroles, proque un international comun
pronunciation ne existe! do on ne posse adaptar li scrition a it. Adplu
si on va adopter li pronunciation del lingue max vastmen usat, on va
dever adopter ti del chinés! o almen anglés por europan radicas, i. e.
li max absurd pronunciation! si li lingue anglés self vell perducter
che se un tal ortografic reforma e scrir «foneticmen», tande in li sam
moment it vell perdir su hodial mundan importantie e devenir
íncomprensibil li majorité del non-angleses, queles hodie comprende
anglés suficent facilmen.

It es anc visibil per li fin del §, que it torna se directmen contra
Occidental. Ma solmen per renunciation a ti aprioric principie,
unesimmen proclamat per Volapük, Occidental ha atinget li juntion de
naturalitá con regularitá de derivation. On posse variar li latin
proverbie «principiis obsta» in modern maniere «oposi te a aprioric
principies». Solmen li scrition ancor conserva in cert dimension li
internationalitá, li fonetisme del lingues es quasi absolut divergent!
Si on vole haver un lingue «international» e «comun» e ne un
«externational» e «foren a omnes» on deve basar se sur to, quo ja es
comun, e to es solmen li image scritiv.

Li consequentie de ti §12 es li §14: Li ortografie deve esser simplic,
clar e fonetic I

Un fonetic orthographie por un lingue, quel ancor ne es parlat, do ne
have ancor un fonetisme!

§15. A latin prototipes deve esser dat preferentie súper lor neolatin
descendentes.

Do disjejunium por diné, computum por conto, conopium por canapé,
consobrina por cusina, consuetumen por costume, crypta por grotte,
damnaticum por damage, carricare por charjar, deexpactiar vice depechar,
extendardum por standarte, etc.!

§18. Si alcun parol-formes es egalmen apt por claritá, li plu simplic,
quam regul, deve esser regardat quam preferibil.

Just ti regul ducte a mutilation de conosset international formes, quam
on posse vider de mult Esperanto-formes: esprim (apu expression, expressiv,
etc.), coro (cordial), infan (infantil), konduk (konductor), konstru
(construction, -iv), pied (pedal, pedicure), polus (polari), rad
(rotation), sang (sanguin), etc.

§ 21. «Li principie de «un parol por un sense, e un sense por un
parol» deve esser sequet in li max complet extension practicabil.»

Li aplication de ti principie vell postular milliardes e billiones de
separat paroles, e nequi vell posser apprender ti lingue durant su tot
vive.

It es absolut íncomprensibil, qualmen un comité de Linguistes ha posset
signar ti criteria. On posse solmen admirar li diplomatic habilitá de
IALA. Vermen un mastre-ovre de hipnotic suggestion.

[.author]
Julian Prorók

// XXX NOTE: ci esset li marca original de págine -3-

// Tabelle comparativ {{{2
=== Tabelle comparativ

// XXX FIXME: Hay erras original in li textus (precipue in
// Esperanto) e in li notation:

.Prefixes
|===
| Esperanto | Ido | Occidental

| bo-: bo-patrino
| bo-: bo-matro
| bel: bel-matre

| ge-: ge-fratoj
| ge-: ge-frati
| (supresset)

| mal- mal-esperi
| des- des-esperar
| des-, ín- des-esperar, ín-fidel

| re- re-diri
| ri- ri-dicar
| re- re-dir

| dis- dis-semi
| dis- dis-semar
| dis- dis-semar

| ek- ek-dormi
| -esk dorm-eskar
| (supresset) in-dormir se
|===

.Sufixes
|===
| Esperanto | Ido | Occidental

| -a naci-a
| -ala, -a nacion-ala
| -al, -ic nation-al, hero-ic

| -aĉo popul-aĉo
| -acho popul-acho
| -ach popul-ach

| -ado dansado
| -ado dans-ado
| -da dansa-da

| -aĵo lan-aĵo
| -ajo
| -age lan-age

| -ano Pariz-ano
| -ano Pariz-ano
| -an Paris-an

| -aro hom-aro
| -aro hom-aro
| ité, -arium socie-té, herb-arium

| -ebla vid-ebla
| -ebla vid-ebla
| -(i)bil vis-ibil

| -eco ver-eco
| -eso ver-eso
| -itá ver-itá

| -eca spong-eca
| -atra sponj-atra
| -atri spongi-atri

| -edo man-edo
| -edo manu-edo
| -ade manu-ade

| -ega fort-ega
| -ega fort-ega
| -issim fort-issim

| -ejo dorm-ejo
| -eyo dorm-eyo -- (-or)+ia dormi-t-or-ia

| -ema viv-ema
| -ema viv-ema
| -aci viv-aci

| --
| -enda divid-enda
| -nd divide-nd

| -ero sabl-ero
| -- (sabl-un)
| --

| -estro polic-estro
| -estro polic-estro
| (chef) policie-chef

| -eto chambr-eto
| -eto chambr-eto
| -ette chambr-ette

| -ido sem-ido
| -ido sem-ido
| -ite sem-ite

| --
| -ifar cintil-ifar
| -- scintill-ar

| -igi naci-igi
| -igar nacion-igar
| (-isar) national-isar

| --
| -iko pulmon-iko)
| (-itis)

| -iĝi ruĝ-iĝi
| -eskar red-eskar
| -- rub-ijar

| -ilo bros-ilo
| -ilo bros-ilo
| -- (brosse)

| -ino fil-ino
| -ino fili-ino
| -a fili-a

| -inda am-inda
| -inda am-inda
| -(i)bil ama-bil

| -ingo kandel-ingo
| -iero kandel-iero
| -iero candel-iero

| --
| -ismo social-ismo
| -ism social-ism

| -isto social-isto
| -isto social-ist
| -ist social-ist

| --
| -iva ag-iva
| -iv act-iv

| --
| -izar argent-izar
| -isar (con altri sense)

| --
| -oza audac-oza
| -os audaci-os

| --
| -ulo kat-ulo
| -o cat-o

| --
| -uro grab-uro
| -ura grav-ura

| -ujo Ital-ujo, pom-ujo
| -io, ia Ital-ia, -iero pom-iero
| -ia, -iera Ital-ia, min-iera, -iero, -iere pom-iere, incr-iere

| -ulo grand-ulo
| -o grando
| (-o) grando
|===

.Sufixes numeral
|===
| Esperanto | Ido | Occidental

| -a du-a, -on du-ona
| -esma du-esma, -imo du-imo
| -esim du-esim (demí)

| -obla tri-obla
| -opla tri-opla
| -plic tri-plic
|===

// XXX NOTE: ci esset li marca original de págine -4-

// Li derivation in li lingue international {{{2
=== Li derivation in li lingue international

// XXX TODO: Marcar per cite-signes paroles pri quel on parola.

Quande on parla a neutral persones pri li necessitá de un international
lingue, generalmen ili responde que existe pluri projectes, que on ne
save quel es max bon, e deve esser studiat; do ili conclude que
interlinguistes deve comensar per concordar por propagar solmen un
lingue.

Li objection es comprensibil. E de ti opinion del neutres nasce li
desir, che li interlinguistes, provar converter lor demí-fratres por
talmen obtener ti unitá de opiniones
quel es capabil promoer rapidmen li afere del lingue auxiliari. Pro to
li partisanes de un del du sol lingues practicat til 1922 (Esperanto e
Ido) pluri vezes tornat se directmen al altri camp por demonstrar li
avantages de lor sistema.

Li ultim tentative esset fat de Sr. Heinz Jacob, idist, quel publicat
ante poc témpor du brochuras in Esperanto por explicar al li superioritá de
Ido, con un vocabularium Esperanto-Ido.

(Ja ante 15 annus sub-signate hat composit un tal vocabularium quel
esset machin-tipat e submisset a pluri amicos ma nequande printat.)

Sr. Jacob mey pardonar nos: studiante su Internacia Lernolibro por
Esperantistoj, in quel il critica li grammatica e li vocabularium de
Esperanto, noi pensat ínvoluntarimen al famos expression francés: «C'est
l'hôpital qui se fiche de l'infirmerie».

It es evident que Esperanto es plen de ínutil desfacilitás, de forma
artificial e obsolet, ma li remedie quel Sr. Jacob proposi, it es Ido,
es sovente plu mal quam li male self. Si on posse reprochar a Esperanto
esser paralisat de su Fundamento quel impedi omni progress, omni
amelioration, on posse reprochar a Ido esser ciec pri su propri
íncapabilitás. Talmen li discussiones inter ambi deveni quasi inter un
cieco e un paralitico.

Pos har examinat ambi solutiones Esperanto e Ido, noi posse solmen concluder:
ni li un, ni li altri. Li sequent studie va monstrar un poc pro quo
noi refusa sequer ni Zamenhof ni Couturat.

E pro que li problema es tro vast por esser tractat in un articul, noi
va restricter nor studie al comparation del derivates, Talmen ti exámine
va esser util al linguistes de IALA quel just decidet examinar ti
important question del derivation, secun li desir expresset in li ultim
reunion in Kobenhavn (vide «Cosmoglotta» de novembre-decembre 1936).

In comensa, Sr. Jacob apoya se tre habilmen sur Zamenhof por presentar
Ido al Esperantistes; il fa memorar que li plupart del reformes introductet
de Ido esset ja proposit de Zamenhof self in 1894, in li famos votation
quel ha stabilisat definitivmen Esperanto.

Secun li libre de Couturat Les nouvelles langues internationales aparit
in 1907, li reform de Esperanto proposit de Zamenhof in 1894 esset in
facte refusat de 144 voces conservativ contra 95 partisanes del
reformes. Solmen du votat por un nov base tot modern; un de ti du esset
E{dot} de Wahl. Inter li votantes oposit a omni amelioration esset… L. de
Beaufront, quel poy tant criticat li conservatisme de Zamenhof! Do li
Idistes mal inspirat parlar pri ti afere al Esperantistes, nam lor grand chef
de Beaufront esset precismen un del responsabiles del petrification de
Esperanto! Un sol mann posse hodie revendicar li merite del
clarvidentie: it es Wahl.

U Ido es plu bon.

Examinante attentivmen li paroles de ti Vortaro Esperanto-Ido, on deve
confesser que li selection del idistic radicas representa generalmen un
grand progress, nam ili es plu proxim al internationalitá e da plu bon
derivates.

Por exemple al Esperanto arbo, infero, krepusko, nacio, revolucio, sekso,
sensacio, signifi, edifi, etc., Ido substitue arboro, inferno,
krepuskulo, naciono, revolutiono, sexuo, sensaciono, signifikar,
edifikar, de queles on deriva arborikulturo (arborikultivo), infernala,
krepuskula, nacionala, revolu-cion-ala, sexu-ala, sensacion-ala,
signifiko, edifiko, etc.

Principalmen li paroles composit in Esperanto con li prefixe mal-- es
felicimen de nov radicas international. Tal composites quam (Ido:
tenebro)

// XXX FIXME: It sembla, que alquo manca ci.

// XXX NOTE: ci esset li marca original de págine -5-

mal-fermi (apertar), mal-dormi (vigilar), mal-laksi (konstipar),
mal-suksesego (dizastro), mal-supren-jeti (precipitar) es quasi rébuses
pro que on deve reflecter un moment ante comprender lor ver
signification.

Pri un sol parol Ido ne sembla esser rect: Ieda. Esperanto mal-bela aspecte
drolli, ma leda es regretabilmen misguidant nam it es li nómine de un
mitologic fémina reputat pro su bellitá: Leda. Ta li parol max mal es
certmen des-bell.

Un altri serie ha esset felicimen reformat de Ido, it es li paroles
finient per -eno in Esperanto, tendeno, abomeno, abdomeno, etc., deveni in
Ido tendino, abomino, abdomino, etc., pro li derivates international
tendin-osi, abomin-ation, etc. Li reform bon, ma on questiona se pro quo
Ido ha obliviat pluri corectiones del sam list e scri ancor exameno
quande li international derivate es examinator, examination.

Li nov sufixes de Ido.

In Esperanto, scrit Couturat, manca li max util, max international, max
vulgari sufixes quam -al, -iv, -oz. Lor introduction in Ido esset vermen
justificat, tam plu que Esperanto possede sovente du radicas sin grammatical
conexion, quam universala apu universo  kriminala apu krimo. Ido posset
do regularisar les per un sol radica: univers-o, univers-ala, krimino,
krimin-ala.

On posse tamen reprochar al sufixe -ala esser tro pesant; to veni del
obligatori finale -a, quel on posse tre bon dispensar. Ad-plu, adjetives
quam animal-ala, metal-ala, es apen suportabil. Tande it es bon haver,
quam Occidental, un duesim sufixe tre proxim in signification, e dir
animal-ic, metall-ic.

Pri -iv, it deve esser adoptet, ma solmen con li regul de Wahl, nam
paroles Ido quam nutr-iva. adher-iva, dekor-iva, etc., es repugnant. (In
Occidental nutri-t-iv, adhes-iv, decora-t-iv.)

U Esperanto es plu bon.

Tamen in mult casus Ido ha correctet falsmen Esperanto. Compara!

Esperanto: spiritualismo, arda, armi, atenti, animo

Ido: spirit-al-ismo, ardoranta, arm-izar, atencar, anmo

It es evident que li internationalitá postula un radica spiritu e ne
spirit. Anc por formar ardent on deve selecter quam verbe arder e ne
ardorar. E por retrovar ardore it sufice adopter sufixe -ore, per quel
es anc regularisat am-ar, am-ore, tim-er, tim-ore, etc. Armizar fa
ínpossibil li international derivation arm-ar, arm-ament, des-arm-ament,
etc. -- Si on prende atencar con c, qualmen formar atent-iv, atent-ivmen?
- Ido deformat anim a anmo por evitar que li adjective anim-ala collide
con li ente, ma ti colision posse esser evitat mersí al duesim suffixe
-ic, do anim-ic. Anim es índispensabil por formar li derivates anim-ar
(quel es orfan in Ido) anim-atim, e un-anim (duesim orfan in Ido!)

U Esperanto e Ido es ambi fals.

Esperanto: virg-ul-ino, vir-ino, vir-seksa

Ido: virgino, dam-o, masculin-a

Li composites Esperanto ne es defensibil ma li finale idic -o aplicat a
feminin entes e li finale -a a masculines es chocant.

In li plupart del casus, ambi lingues es fals; ni li un, ni altre
presenta li bon solution, pro lor sistema artificial de derivation. Por
exemple Esperanto aer-umi es viceat de Ido aer-iz-ar; ambi sufixes es ínutil
e impedi formar regularimen aer-ar, aer-a-tion.

A Esperanto ali-figuri, Ido substitute tra-figur-ig-ar, ma per ili es
impossibil retrovar li international derivate trans-figur-ation!

// XXX NOTE: li marca original de págine -6- esset in li sequent
// paragraf:

A Esperanto sviti, Ido substitue sudor-ifar, ma li radica es in realitá sud-
quel sol permisse derivar sud-ation, ex-sud-ation; sud-ore es derivat
per li suffix -ore. Plu tard, Ido devent vicear el-sviti un nov radica:
exudar (pro quo ne exudor-if-ar?) quel in realitá deve esser scrit
ex-suda-r, por dar regularimen ex-suda-tion. Un vez
ad-plu, on vide li sam fenomen: pro ne har serchat li ver radica, Ido,
quam Esperanto, es obligat plu tard accepter quam nov radica un international
derivate quel ne posse esser derivat regularimen del unesim parol.

A Esperanto turo, Ido substitue turmo quel es solmen german, vice li
international turre; Ido ne posset accepter ti parol pro que turo es ja
ocupat. Ma si on utilisa li duplic consonantes, on posse haver tur e
turre.

Esperanto proksim-igi es in Ido aproximar, quel es just, ma ne posse esser
derivat de proxim! Esperanto en-karn-igi chocant ma almen it format
regularimen. In contrari Ido inkarnacar es plu natural ma irregulari apu
karn. It facil trovar li just combination per li regules de Occidental: carn,
in-carn-ar, in-carn-ation. Ma por to, on deve inviar al diábol -igi, e
-acar queles es ínutil e ínfelici inventiones.

A Esperanto el-paroli, Ido substitue pronuncar, ma li parol international
pronunci-ation monstra que li verb deve esser almen_ pronunciar_.
Sam observation por renuncar. In Ido on evitat ti forma pro li duplic -i
del plurale: pronuncii.

Mem ta u Esperanto e Ido concorda, sovente li selection es mal. Por exemple
Esperanto pluv-i, Ido pluv-ar, impedi derivar pluvi-os, e pro ti erra Ido
adopte poy quam nov radicas pluvial-o, pluviometro! Altri exemples:
glavo existe in ambi lingues ta u Occidental prefere gladie. Ma plu tard Ido
adopte gladiatoro, parol derivat regularimen in Occidental secun li regul de
Wahl: gladie, gladi-ar, gladi-ator.

Li sufixe -ion.

On save que. concernent li deverbal nómines de action, li lingues es
remarcabilmen concordant: li sufixe de action es presc sempre -ion,
adjuntet al verbal radica pos li consonante eufonic -t. Ex.: decora-r,
decora-t-ion; audi-r, audi-t-ion. Nu, it es amusant vider Esperanto e Ido
provar conformar se al internationalitá e chascun vez mis-successar pro
li absentie del sufixe -ion. Un vez Esperanto departe del natural nómine per
un finale -acio, durant que Ido prefere basar se sur li verb.

Esperanto: institucio, interpelacio, konjugacio, reformacio, spekulacio.

Ido: instituco, interpelo, konverso, konjugo, reformo, spekulo.

Ma in altri casus, li positiones es invers. Ido adopte li nómine quam
radica e deriva de it li verb.

Esperanto: kolizii, koluzii, komunio, kondicho, generacio, instrukcio.

Ido: kolizionar, koluzionar, komuniono, kondiciono, generaciono,
instruciono.

Couturat motivat ti reform per li necessitá obtener derivates plu
natural (ex. kondicion-al), e por evitar li accentu sur li -i-, e anc
por evitar li finale -ii in li plurale. Li du ultim rasones vale necos
con li bon accentuation e li plurale per -s. Li unesim argument es sol
bon, ma on deve aplicar it a omni casus e ne solmen a alcunes. Por
exemple, pro quo Ido di ecepto, edukado, quande li adjectives natural es
exception-al, education-al?

Ad-plu, un radica con -ion in li supra exemples sovente es fals, quo
monstra altri natural derivates: instruct-iv, instruct-or, collus-iv,
comuniant. Sol Occidental per su radicas obtene regularimen omni international
derivates:

Ex.: gener-ar, gener-a-t-or, genera-t-ion, genera-t-iv.

Per ti derivation on ne plu trova se avan un dilemma: o esser regulari
con ínnatural derivation, o natural con irregulari derivation. Li
regules de Occidental solue completmen li question e inregistra milles e
milles de paroles sin alcun hesitation.

Mutation de t, d, g, a s.

In su critica de Esperanto, de Beaufront sempre emfasat li stupiditá del
parol mal-fermi quel il viceat in Ido per klozar. Ma anc klozar ne es li
rect radicale; li pruva que Ido adoptet plu tard konkluzar (con u) poy
exkluzar e inkluzar: do 4 radicas. Vide nu li simplicitá de Occidental:
departente del verb clud-er, it forma per li regul de Wahl (mutation de
d a s) clu-sion, con-clud-er, con-clus-ion, ex-clud-er, ex-clus-ion,
ex-clus-iv, ex-clus-iv-itá, in-clud-er, in-clus-ion, in-clus-iv.

// XXX NOTE: ci esset li marca original de págine -7-

Ido adopte anc cedar, poy koncesar, e koncesionar, 3 radicas vice un
sol! Vide Occidental: ced-er, cess-ion, con-ced-er, con-cess-ion,
con-cess-ion-ar.

A Esperanto persvadi, Ido oposi persuadar, form plu modern ma quel ne posse
geniter li paroles persuasion, persuasiv, sin li regul de Wahl.

Ido changea anc erozii a erodar, erupcii a eruptar, ma almen Esperanto forma
erozio, erupcio, durant que li nómines in Ido es erodo, erupto!

In un brochura pri interlinguistica, de Beaufront scrit unquande: «It
es un erra de Esperanto prender streci por li francés verbe tendre, por li
idé de tension, nam tensar de Ido per ni substantiv tenso atinge omni
neo-latines e anc li angleses! …»

Li argument sembla just in prim vise. In realitá it monstra li
íncapacitá de ambi, Ido e Esperanto, obtener li internationalitá per lor mal
derivation. Ne tens es li ver radica pro que it existe li international
paroles tendence, tendencieux (in Ido tendenc-o) e anc pretender (Ido
pretendar). Do on deve departer de tend e ci Occidental monstra un admirabil
unitá: mersí al regul de Wahl (mutation de d a s) omni international
paroles es format in maniere surprisant: tend-er, pre-tend-er,
ex-tend-er, tend-ent, tend-ent-ie, ten-ent-i-os, tens-or, ex-tens-or,
ex-tens-iv, ex-tens-ion, pre-tens-ion. To veni tot naturalmen, e on
comprende que ni streci, ni tensar, solue li question, nam ili obliga
adopter orfan derivates quam tendenc-o.

Li finale -aco.

Ci noi tucha un del max ínfelici innovationes de Ido. Por aproximar ti
lingue max possibil al international finale -ion, sin abandonar li
artificial base heredat de Esperanto, Couturat imaginat alongar li mult
radicas con li caude -aco, per quel il volet imitar li natural finale
-ation. Zamenhof hat monstrat li via per su kurac-i, kurac-isto, ma
Couturat extendet li truc til desbellisar li lingue.

|===
| Esperanto        | Ido          | Remarcas

| rotaci-i         | rotac-ar     | deve esser derivat de rot, de u rot-ation, rot-atori.
| fermenti         | fermentac-ar | e ferment-abil? e ferment-ant?
| peri             | mediac-ar    | li radica es medie, de u medi-ator, inter-medi-air.
| perforti         | violac-ar    | qualmen formar viola-tor, in-viola-bil, inviola-bil-itá?
| planti           | plantac-ar   | e plenta-tor, planta-t-ion? Ergo: planta-r.
| postlasi         | legacar      | e legator? Ergo: legar.
| profani          | profanac-ar  | e profana-tor, profana-tion? Ergo: profana-r.
| scipovi          | dominacar    | e domina-t-or, dominia? Ergo: domina-r.
| seks-kun-igo     | kopulaco     | e copula-tiv, coupla-tion? Ergo: copula-r.
| surfluigi        | irigac-ar    | e iriga-t-or, iriga-bil? Ergo: iriga-r.
| avi-ado          | aviac-ado    | e avia-t-or, avia-tion? Ergo: avia-r.
| donaci           | donac-ar     | e dona-t-ion, dona-t-or? Ergo: dona-r.
|===

Ido adopte «dominacar» e poy «dominanto». Pro quo ne un sol radica: «domina-r»
e «domina-nte»? It anc accepte «privacar» sin pensar a «priva-tiv» quel do
postula li verbe «priva-r», de u «priva-tion», «priva-tiv».

In practica, si ti formes «fermentaco, profanaco, es tolerabil in li
nómines, ili deveni risibil in li conjugation: «me profanacas, ol
fermentacis!» (In Occidental: yo profana, it fermentit).

Sovente li Esperanto-Idistes reprocha a Occidental su tri finales verbal -ar, -ir,
-er, queles ili nómina: conjugationes, quo es fals. It existe un sol
conjugation -r, li a e i apartene al radica.

It es interessant constatar que Couturat havet conscientie del necessitá
de ti finale -ir, ma il imaginat intercalar it inter li radica e li
finale -ar, sub li forme -is. Talmen on have:

Esperanto: pun-i, divid-i, garn-i, konsumig-i, proviz-i.

Ido: punis-ar, repartis-ar, garnis-ar, deperis-ar, furnis-ar.

Realmen, on ne posse dir «punar, garnar», etc.! Ma, si on examina li
derivates «puni-t-iv, puni-t-ion, reparti-t-ion, garni-t-ura (quel Ido
adopte quam nov radica!), furni-t-ura», on comprende que ne -is- apartene
al radica, ma solmen -i.

// XXX NOTE: ci esset li marca original de págine -8-

E tande noi posse metter in ti verbes finient per -ir anc mult altres
quam posi-r, do posi-t-ion, proposi-r (Esperanto: proponi -- Ido: propozar),
de u on deriva proposi-t-ion, etc.

Anc Esperanto vom-i e Ido vom-ar, scrit vom-ir, da regularimen vomi-t-ive,
international parol quel Esperanto traducte per vom-ig-ilo e Ido per
vom-ig-ivo. ambi monstrus!

A Esperanto prezenti, Ido substitue prizentar por evitar li coincidentie con
pre-sentar, ma pro que ambi lingues have sentimenta(la) li coherentie es
completmen destructet. Si on admisse li verbal finale -ir e -i on di
senti-r, on obtene un familie tot regulari senti-r, senti-ment,
pre-senti-r, pre-senti-ment, senti-ment-al, senti-ment-al-ism, e de un
altri parte: present, present-ar, present-ation, representant,
representabil, representativ. On ne plu besona mutilar conosset paroles
quande on seque li natural derivation.

Li finale -ma.

Couturat viceat Esperanto dramo, dogmo, enigmo, etc., per dramato, dogmato,
enigmalo, por posser derivar li adjectives dramat-ala, dogmat-ala, etc.,
plu natural quam dram-ala, dogm-ala, etc.

Ma si on consulta li international vocabularium, on constata que grec
paroles finient per -ma da sempre adjectives per -atic, por exemple:

Dramatic, dogmatic, enigmatic. problematic, emblematic, astmatic,
prismatic, sistematic, flegmatic.

Ti derivates es tant international que seriosmen on ne posse mutilar les
con un finale -ala. It es facil formar li adjectives regularimen si on
adopte in li radicas li original finale -ma (do: dogma, enigma, etc.)
nam per medie del -t- eufonic, on forma dogma-t-ic, enigma-t-ic, etc. E
to es plu facil a memorar quam li cáos de Ido, in quel on adopte
arbitrarimen un vez -mo, un vez -mato (Ex.: temato. prismo, enigmato.
flegmo, etc.) Ad plu to permisse regularisar li orfan parol de Ido
dogmatiko quel posse esser derivat per li suffixe -ica: dogma,
dogma-t-ica.

Li sufixe -or.

Compara: Esperanto: kuratoro, redaktoro, revizoro, inspektoro.

Ido: kuratisto, redakt-isto, reviz-isto, inspekt-isto.

Li paroles Esperanto es international ma isolat in li sistema, it es: ne
derivat del radica redact-i, vid-i, inspekt-i. Li paroles Ido in
contrari es derivat regularimen ma ínnatural pro li mal selection del
sufixe. Ci on deve adopter li international suffixe -or, e adopter it
con li -t- intercalat, secun li regul de Wahl, altrimen on vell haver
administr-oro, observ-oro. etc!

Ti sufixe significa in li international vocabularium ne solmen li actent
person, ma anc un instrument. Su admission vell un masse de derivates in
Esperanto e in Ido. Exemples: De seka, Esperanto deriva sek-ig-ilo, Ido declara
ti radica mal selectet e changea it a sika, ma poy it es íncapabil
derivar de ti radica li parol desikatoro quel it admisse quam nov radica!
It es facil derivar sic, sicc-ar, ex-sicc-ar, ex-sicc-ator.

// XXX TODO confirmar corection pusilo -> puŝilo

A Esperanto reson-tabulo, Ido substitue manipulatoro ma sin posser derivar it
de mani-pular! -- A Esperanto puŝilo, Ido substitue propuls-ilo, ma per ver
sufixe -or, on posse derivar de puls-er; pro-puls-er, pro-puls-or,
pro-puls-ion. -- E to ne es omnicos.

Esperanto: labor-ejo, observ-ejo. Ido: laboratorio, observatorio.

Ci Esperanto es regulari, Ido irregulari. Per regul de Wahl e li sufixes -or
+ -ia on obtene li formation impeccabilmen just:

Labor-ar, labora-t-or, labora-t-or-ia. -- Observa-r. observa-t-or,
observa-t-or-ia.

Anc altri duplic radicas in Ido es regularisat mersí a ti suffixe -or.
Ex.: protektar e protektorato. In Occidental protect-er, protect-or,
protect-or-atu.

On trova ancor in Ido: imper-ar, imperativo, imperator-o, 3 radicas
quande on posse derivar per li sufixd; -or e -iv adjuntet secun li regul
de Wahl: impera-r, impera-t-or, impera-t-iv. On trova ancor in Ido:
elev-ar, elevacion-o, elevatoro, tri radicas quande on posse derivar
eleva-r, eleva-t-ion, eleva-t-or. Mem karburatoro in Ido ne posse esser
derivat de karburar!

// XXX NOTE: ci esset li marca original de págine -9-

Pos to on posse solmen esser astonat pri li pretension de Ido a
«corecter» li derivation de Esperanto, nam in Ido es plu mult labor a far
quam in su concurrente!

Li sufixe -iv.

De Beaufront mult criticat Esperanto pro li absentie de -iv in ti sistema. Su
reproches es fundat; il solmen obliviar constatar que in li lingues
natural ti sufixe es adjuntet al supine, it es con il intercalation de
un -t-, o mutation de d, t a s, secun li regul de Wahl. Do: adhesiv e ne
adher-iv, decora-t-iv e ne dekor-iv. -- Pro ti ignorantie, Ido malgré su
sufixe -iv ne posset derivar demonstrativo de demonstrar, ma devet
adopter it quam irregulari parol!

Komparar in Ido da kompar-iva!, ma ti parol essente baroc, on adoptet
komparativo por li grammatical término. Denov un complication. Li natura
venja se!

Li Idistes criticat anc li absentie de questionar in Esperanto, ne remarcant,
que interrogar es anc necessi. E plu tard ili devet adopter un orfan:
interogativa por traducter Esperanto pri-demanda. Quant plu simplic vell
esser: interroga-r, interroga-t-ion, interroga-t-iv.

Li sufixe -ura.

Credente falsmen que li lingues deve esser fundat sur li logica,
Couturat abuset li sufixe -ura, aplicante it chascun vez quande it acte
se pri un resultate.

Esperanto: civilizacio, federacio, disertacio, emulsio, koalicio.

Ido: civiliz-uro, feder-uro, disert-uro, emuls-uro, koalis-uro.

Ancor ci Esperanto es irregulari nam it ne posse derivar civilizacio de
civilizi, etc. In contrari Ido deriva regularimen ma obtene grotesc
derivates; li paroles Esperanto es plu simpatic. Pro quo ne contentar se per
li finale -ion? Quande Ido oposi lig-uro a Esperanto ligaturo, it crea un
derivate fals e risibil pro que manca a it li regul de Wahl per quel on
obtene liga-r, liga-t-ion, liga-t-ura.

Li ínutil radicas.

Li duplic, triplic e mem quadruplic radicas pulula egalmen in Esperanto e in
Ido pro li mal sistema de derivation, principalmen pro li absentie del
sufixes international -ion, -or, -ie, -iv, -ura. It es ver que Ido
possede li du ultimes ma pro que it ne have li regul de Wahl, su
derivates es sovente ínnatural. Ex.: dekor-iva, adher-iva, aud-iva,
admir-iva, administr-iva.

Noi comprende tre bon que pro rasones de simplicitá, on ne deve
multiplicar li númer del afixes, tamen pro que li supracitat sufixes
permisse formar milles e milles de international paroles ili es
índispensabil. Si on vole economisar, it vell esser plu logic comensar
per supresser altri afixes quam -if e -ag, e in prim li ínutil prefixe
ge- heredat de Esperanto e quel servi apen por 3 o 4 paroles. E ancor vice
ge-patri, Ido di nu genitori. Por li rest on posse tre bon dir fratres e
sestras, senioros e senioras.

Altri casus interessant:

Ti parol casu es dit kaz-o in Esperanto-Ido, ma pro li mal selection del
radica, ti lingues es poy obligat adopter kazuisto, e kazuistiko (do 3
radicas) quande, per casu, on obtene regularimen, casu, casu-ist,
casu-ist-ica.

Ido viceat sen-lime per infinitezima, ma ti parol es obtenet regularimen
in Occidental: fini-r, in-fini-t, in-fini-t-esim, in-fini-t-esim-al. -- Ido
viceat sen-posed-igi per un nov radica expropriar. In Occidental ti parol ne
es orfan ma es format regularimen de propri (ex-propri-ar) e mem Occidental
forma tam simplicmen a-propri-ar, propri-etá, propri-et-ario.

Compara anc li 4 radicas de Ido con li unic in Occidental:

Ido: potenta, potenco, potencialo, potenciometro.

Occidental: potent, potent-ie, potent-i-al-e, potent-i-o-metro.

Compara anc li 5 radicas de Ido con li unic in Occidental:

Ido: pozar, poziciono, pozitiva, prepoziciono, postpoziciono.

Occidental: posi-r, posi-t-ion, posi-t-iv, pre-posi-t-ion, post-posi-t-ion.

// XXX NOTE: ci esset li marca original de págine -10-

Quande Zamenhof publicat su Esperanto, il havet solmen 28 annus; li
defectes es do pardonabil, ma Ido, creat de un comité de «scientistes»
e perfectionat durant 7 annus, es ínexcusabil! Ne li témpor ha mancat
ci, solmen un poc de linguistic scientie che Couturat e de Beaufront,
quel esset hipnotisat per Esperanto e obliviat regardar li natural
lingues.

Li ínutil sufixe -ig.

Inter li afixes heredat de Esperanto, li sufixe -ig es certmen li max
genant, li max ínsuportabil. Constantmen it rupte li regularitá del
derivation, mutila milles de paroles in Esperanto-Ido, sin alcun beneficie,
nam Occidental dispensa it sin esser minu clar. Ido abuset ti sufixe ancor plu
quam Esperanto. Ex.:

Esperanto: korekti, saturi. Ido: korekt-igar, satur-igar (e saturation? e
corection?)

E ta u Esperanto usa it, sovente Ido vicea it per -iz. Do in Esperanto-Ido it es
impossibil retrovar li natural derivates per -ion:

Esperanto: lim-igi, kolor-igi, arm-i -- E arma-ment? des-arma-ment?
limit-ation?

Ido: limit-izar, kolor-izar, arm-izar, color-ation?

A Esperanto krachi, Ido substitue expektorar, quel adver es li form
international, ma in Ido it ne posse esser derivat de pektoro, pro que
regularimen on vell dir ex-pektor-ig-ar!

On save que plurvez, li Idistes proposit adopter li sufixe -ion, por
«modernisar» lor lingue. Ma lor sistema de derivation fa to impossibil
pro que it vell fortiar dir ex-pektor-ig-ation, o ex-pektor-ig-ion. (In
Occidental: pector, ex-pector-ar, ex-pector-ation.)

In un altri loc, on trova in Esperanto-Ido en-korp-igi (o -igar). Ma to es
anc fals, nam li international radica es corpor, de quel on deriva
in-corpor-ar (sin -ig!) in-corpor-a-tion, corpor-a-t-ion, corpor-a-t-iv,
etc.

Ti sufixe -ig causat curios íncoherenties. On trova por exemple in Ido
centrigar e koncentrar (pro quo ne koncentr-igar?) e ecentrika, 3
radicas, u Occidental besona un sol: centre, centr-al, centr-al-is-ar,
centr-ar, con-centr-ar, ex-centr-ic.

Ma li cúlmine del íncoherentie es atinget in li familie sequent: formo,
ma formacar, ma deformar, ma konforma e konformigar, do 4 radicas
diferent, quande it es facil derivar: form, form-ar (de u form-ation,
form-ator, form-ativ), de-form-ar (de u deform-ation), con-form,
con-form-ar (de u con-form-ation).

Ti derivation veni tot naturalmen a tis, quel abandona li ultra-logica
de Couturat e li artificialitá de Zamenhof!

Li sufixes -if, -ag, -iz,
es ínfelici inventiones de Couturat, rejectet con rason del
Esperantistes. Quande Ido vole far dir urin-if-ar vice urinar, it
complica ínutilmen li lingue nam urinar es tam clar quam urinifar, tam
plu que li nómine de action es urin-ation (ne urinifation).

Li absurditá del «logicitá» de Ido ha esset demonstrat de Couturat
self quande, pos har imposit foli-ifo (= foliation), il proposit poy
prefoliaciono, quel es in facte li international parol. Li natura
reprende su jures, felicimen. -- Quo impedi per un sol radica derivar:
folie, foli-ar, pre-foli-ar, pre-foli-ation, de-foli-ar, de-foli-ation,
etc.

E quande Ido corecte registri, tani, etc. a regist-agar, tan-agar, il ne
di nos qualmen per ti pesant verbes on va posser formar
in-registr-a-tion, tann-age, tann-ero, etc. (In Ido tann-ero es dit
tan-ag-isto!)

Li sufixe -iz es plu admissibil, ma Ido da a it per erra li
signification de provider per, quande in realitá it significa far tal.
Por exemples: real-is-ar, vapor-is-ar.

Corectente Esperanto lim-igi a limit-izar, Ido oblivia que it existe
limit-ation (e ne limit-iz-ation). E viceante Esperanto honori per
honor-izar, Ido ne explica nos qualmen it va poy derivar honor-a-bil,
des-honor-ar, etc., con un verb honor-iz-ar!

// XXX NOTE: ci esset li marca original de págine -11-

// Li finale -ntie {{{2
=== Li finale -ntie

Un grand númer de international parolse fini per -ence, -ance, -enza,
-antie, etc. In un international idioma, it se facil formar ti paroles
regularimen per adjuntion de -ie al present participie. (Ex.: difere-r,
difere-nt, difere-nt-ie) e ti form de finale permisse continuar li
derivation diferenti-al, diferenti-ation, etc. -- Per ti medie on ne
besona nov radicas, ni nov sufixes, pro que -nt e -ie ja existe. To es
do in realitá un simplification, quel permisse li supression de mult
duplic e triplic radicas in Esperanto-Ido. Ex.:

Esperanto: kunsono, kvitanci. Occidental: con-son-ant-ie, quitt-ant-ie.

Ido have fidar, konfidar, poy konfidencar, ma departente de un unic
radica on posse formar fide, fide-r, con-fide-r, con-fide-nt-ie,
con-fide-nt-i-al.

Ido have sono, poy konsonanto, poy konsonanco, poy disonancar, u on
posse derivar son, son-ar, con-son-ar, con-son-ant-ie, con-son-ant-e,
dis-son-ar, dis-son-ant-ie.

De konciar, Ido ne posse derivar su parol koncienco, quo es possibil in
Occidental: consci-er, consci-ent, consci-ent-ie, con-ci-ent-i-os.

Mem li parol Ido providenco sta sin coherentie grammatical e tamen li
derivation es clar: vid-er, vid-ent, pro-vid-ent-ie, pro-vid-ent-i-al.

Quande on vide Ido adopter successivmen 3 radicas: difer-er,
diferenci-ar, diferencialo, on comprende quant li solution de Occidental es
genial: difere-r, difere-nt, difere-nt-ie, diferenti-ar,
difere-nt-i-ale.

Li finale -itá.

Ido vicea un tot serie de composites íncomprensibil de Esperanto per nov
radicas a queles it da li finale -itato por quel li accentu sta sur li
just vocale -a.

Esperanto: mal-feliĉo, pli-multo, mal-pli-multo, vant-eco, variaĵ-aro.

Ido: kalamitato, majoritato, minoritato, vanitato, varietato.

In realitá ti finale es ínpractic. Li derivates conosset calamit-osi,
majorit-ari, minorit-ari, vanit-osi, etc. pruva que li ultim lítteres es
superflui: plu bon vell esser calamitá, majoritá (quel on deve derivar
de major, etc.), vanitós, etc. E por conservar li just accentuation it
sufice plazzar it sur li ultim vocale.

Conclusion.

Li paroles queles noi examinat es solmen quelc exemples inter multes. It
vell esser facil continuar li demonstration durant ancor un tot libre.
Ma lu poc studiat sufice por pruvar que Ido ne es rect in su pretension
har ameliorat Esperanto e trovat li sistema max international e max
simplic. Si quelc modificationes es bon, li altres alontana li lingue
del ver internationalitá.

Li grand erra del Idistes es har adoptet quam base un demí-artificial
Esperanto. Poy ili devet penar transformar pezze pos pezze li tot
sistema. De tot veni ti íncoherenties, ti manca de unitá in li radicas.
Con li afixes de Esperanto, it es ínpossibil obtener li natural
derivates; do on adoptet les quam nov radicas. Li lingue devenit sempre
plu complicat. E ti defectes vell har esset evitat regardante un poc plu
li natural lingues e un poc minu Esperanto!

Hodie un sol solution es possibil: studiar li natural lingues, extraer
li radicas e li afixes international, poy harmonisar li totale in un
simplic e regulari sistema. To ha fat Occidental.

[.author]
R{dot} Bg.

// XXX NOTE: ci esset li marca original de págine -12-

// Occidental-Union {{{2
=== Occidental-Union

Central Oficie, Chapelle (Vaud), Svissia

Per li ultim votation dele Senat e del Plenum, li nov Statut del
Occidental-Union ha esset adoptet per un grand majorité e it es validat
desde li 1 januar 1937.

Li ancian Senate, quel es li directiv-administrativ comité del
Occidental-Union, resta in function til li 31 decembre 1938. Presentmen,
it es composit ex: Sres Ing. Hans RObert Hoerbiger (Wien, Austria),
honorari presidente; Dr. Hans Homolka (Wien, Austria), presidente; Prof.
R{dot} Berger (Morges, Svissia), unesim vice-presidente; Dr. C.E. Sjöstedt
(Oestersund, Svedia), duesim vice-presidente. Céteri membres: Sres H.D.
Akerman (London, Anglia), W. Blaschke (Wels, Austria), Ing. E. Pigal
(Wien, Austria), Mag. A.Z. Ramstedt (Helsinki, Finnland), L.M. de
Guesnet (Paris, Francia), Dr. A. Peipers (Köln, Germania), C. Varela
(Figueres, Hispania), M. den Outer (Voorschoten, Nederland), A.
Eschenasy (Craiova, Rumania), E. Berggren (Stockholm, Svedia), Apot. A.
Haldin (Eskilstuna, Svedia), Dr. Phil. H. Nidecker (Basel, Svissia), J.
Ritter (Chiasso, Svissia), Prof. H. Pášma (Tábor, Tchecoslovakia), J.
Svec (Praha, Tchecoslovakia).

Li ancian Plenum consistet ex li landal organisationes o in li landes u
ne existe ancor landal organisationes, ex landal representantes del
Occidental-Union.

Secun li nov Statute, li PLENUM es composit ex omni ordinari e
extraordinari membres. Li ordinari membres comprende individual membres,
to es solmen Occidentalistes, e Occidental-organisationes. Ili have li jures
partiprender al votationes, esser electet quam functionarios del
Occidental-Union, signar un referendum o un iniciative, devenir
representantes del Occidental-Union, reciver gratuitmen li oficial
organ(es), usar li institutiones del Occidental-Union e juir pri omni
avantages queles li Union obtene por su membres.

Li extraordinari membres consiste ex omni individual persones o colectiv
organisationes queles desira subtener nor movement. Ili have li jures
partiprender al votationes con consultativ vote e ili recive gratuitmen
li oficial organ(es).

Contributiones: Li annual contributiones por 1937 e por 1938 es fixat
quam sequent.

Individual ordinari membres

Activ membres: Sv. Fr. 5.—; recive gratuit abonnament al oficial
organ(es); Sv. Fr. 8.50 con abonnament de propaganda (3 exemplares).

Protectori membres: Annual contribution sviss Fr. 10.— til sv. Fr. 49.—;
recive li abonnament de propaganda o secun desir un abonnament de
propaganda por singul sv. Fr. 10.—.

Mecen membre: Contribution annual sv. Fr. 50.—; recive secun desir de 1
til 5 abonnamentes de propaganda.

Perpetui membre: Unic contribution sv. Fr. 500.—; recive 1 til 2
abonnamentes de propaganda durant su tot vive.

Colectiv ordinari membres

Annual contribution: sv. Fr. 5.— por singul membre (exceptet contrari
convention secun §16 del Statute).

Extraordinari membres (individual o colectiv)

Contribution annual: sv. Fr. 5.—; recive li oficial organ(es). Li
extraordinari membres posse anc devenir protectori, mecen o perpetui con
li contributiones mentionat sub ordinari membres.

Li Statute va esser publicat in un proxim numeró de Cosmoglotta. Til
tande, li interessates posse reciver it del Central Oficie.

Chascun abonnate o letor de Cosmoglotta va trovar in anexe al present
numeró un formulare de adhesion al Occidental-Union. Noi mult espera que
omni coidealistes va adherer a nor chef organisation, auxiliar nos secun
possibilitá e, quo es altmen important, recrutar nov adherentes. Noi ne
deve obliviar li conosset proverbie: «Union fa potentie!»   Central
Oficie.

// XXX NOTE: ci esset li marca original de págine -13-

// Association Por International Service (APIS) {{{2
=== Association Por International Service (APIS)

Sede: Chapelle (Vaud), Svissia

Scope. APIS, fundat per nor venerat pionero J. A. Kais, Brno,
Tchecoslovakia, nu intra in un nov stadie de su developament. Sempre plu
su expansion deveni un beson por nor movement. De omni de omni land on
desira un plu ampli materiale de propaganda por ganiar nov membres,
interesar nov persones a nor movement. Quo plu mult quam li
corespondendentie aperte nov idés, nov horizontes, nov amicitás, nov
conossenties? Qui ne desira serchar apt correspondent secun su afin
idés, secun su gustes, secun su etá, por cultivar e inrichar su practic
e cultural education? Nu! hodie APIS es pret facilisar omni persones
queles desira international relationes, precipue li YUNES queles es
sempre avid conosser altri landes e li coses del munde. Secun li bell
devise de Occidental Servicie al homanité APIS vole servir li masse del
amatores de corespondentie e de extran informationes.

Qalmen adherer a APIS? It es necessi plenar con cuidas li carte de
adhesion, que ha esset expedit a omni abonnates de Cosmoglotta. Ples
scrir leibilmen per tipografic lítteres e abreviar secun code de
abreviationes.

Pro que li adhesion a APIS es GRATUIT, omni letores, omni interessates,
anc persones, queles ne ancor conosse Occidental have li jure devenir membre
de APIS. Pro to noi peti omni coidealiste recrutar nov membres e por ti
scope demandar nos li
necessi carte de adhesion.

Un adressarium de APIS? In comensa de 1937, noi va editer un printat
ADRESSARIUM DE APIS, contenent omnicos interessant li corespondentie, li
adresses de omni membres secun landes, cités e alfabetic órdine in li
cités, con li desires de singul
corespondente. Ti adressarium va esser vendit Fr. 0.50 sviss.

Chascun corespondente va posser comprar tam mult exemplares quam
desirat. Ples comendar it in sam témpor quam li expedition del carte de
adhesion.

Qui desire far printar su fotogramma apu su adresse? Chascun membre de
APIS posse far inserter su fotogramma apu su adresse. It es necessi
inviar a APIS un fotogramma de 6x9 cm, contenent solmen li cap. Li
custa del necessi cliché es Fr. 3.— sviss payabil in sam témpor quam li
comende. Li cliché va haver 10 x 15 mm e it va servir por li futur
editiones del adressarium sin altri expense.

Altri innovationes de APIS: Su sectiones. Li regulamentes de 3
sectiones ja es pret:

. OCCIDENTAL-PRESSE. Servicie de textus li de Occidental (abreviat:
  OP). Omni organisat Occidentalist posse devenir membre de ti section
  per payament de un annual contribution de sv. Fr. 1-. Tis, queles
  desira adherer a ti section posse mentionar it sur li carte de
  adhesion de APIS o scrir It apart. Li adhesion deveni efectiv solmen
  pos aprobation del direction de OP.

. Servicie de corection de traductiones (abreviat: SCD. Li membres de
  APIS posse partiprender a ti section si ili es abonnat a
  Cosmoglotta. Li scope persequet per ti section es interessar
  índirectmen a Occidental tis, queles desira studiar li lingues. Ili
  posse perfectionar se in un foren lingue per traducter articules  de
  Cosmoglotta a alcun lingue selectet per il. Li instituet servicie fa
  corecter li labores per apt coidealistes de quel li lingue selectet
  per li membre es su lingue matrin.
+
Por partiprender a ti servicie, it sufice anunciar su intention a APIS
e indicar li lingue(s) selectet.

. In fine, un section, sub li activ impulsion de nor coidealist Harald
  Biörkrmn (Jänkisjärvi, Svedia) constituet se nu por li aplication de
  international corespondentie per ilustrat lettres circulant inter
  instructores e professores (abreviat: ILCI) Li corespondentes
  dividet in gruppes directet per un landal traductor.

Por partiprender a ti section, it ne es necessi esser membre de APIS, to
posse evenir plu tard si necessi.

// XXX NOTE: ci esset li marca original de págine -14-

Nor projectes por li futur. Por auxiliar li propaganda in favor de APIS,
noi intente editer lettre-paper, covertes e marcas glutinabil destinat a
omni membres. Noi va reciver con gratitá omni suggestiones e projecte
concernent ti editiones. Ja nu,
noi li membres comendar li desirat quantitá de singul por permisser nos
etablisser un budgete de ti editiones.

Financies. Quam singul corespondent o membre de APIS va facilmen
comprender it, li organisation de APIS sur li actual base ne fa se sin
moné. Por editer circulares, statute, adressarium e plu tard
lettre-paper, covertes, marcas glutinabil noi etablisset un budgete
aproximativ quel atinge circa Fr. 300.— sviss. Pro que por motives de
propaganda li adhesion a APIS resta gratuit, noi posse contar solmen sur
li vende del adressarium o altri materiale de propaganda. Noi mem espera
que mult coidealistes, queles es conscient pri nor eforties, va auxiliar
nos per donationes.

Li eforties de chascun, sive per recrutar membres, sive financial
auxilie, va assecurar li success de nor interprense.

Ne plu tarda vor adhesion a APIS! Ultim termin por li ADRESSARlUM 1937:
15-esim februar 1937.

// Cronica {{{2
=== Cronica

// Anglia {{{3
==== Anglia

Sr. Beer, licentiate del Universitá de London, just publica
un prospecte in anglés por far conosser li problema del lingue int. e su
solution per Occidental. It es intitulat: The new scientific world-language:
attack and defence. Precie fr. 0.10
sviss, afrancat; comprabil in Chapelle.

// Francia {{{3
==== Francia

Aparit li no 4 de Class-combatte, li trimestral Bulletin
del Association Proletari Interlinguistic, scrit tot in Occidental. Ti numeró
exposi li eforties interprendet por evitar li guerre europan. On posse
obtener it che li redactor G. Poujet, Isles sur Suippe (Marne) Francia.

Saturdí 16 januar evenit in li Bourse du Travail in Paris un conferentie
sub li titul:«(Occidental o Esperanto»? Noi va raportar pri it in li
proxim numeró.

Li revúe Interlanguagæ, fundat ante 6 annus de nor excellent confratre
Sr. Mauney in Paris, cessat aparir, sin dubita pro manca de subtenentie
financial. Li idé publicar un revúe neutral in quel es presentat omni
species de lingues international
esset tre bon, ma con li condition que li redactor ne es obligat
publicar omnicos, bon o mal, pro ti sol rason que li articul es payat de
su autor. Nam in ti casu ne li lingue max bon es principalmen propagat,
ma li lingue del rich autor. Talmen in Interlanguage esset tro sovente
emfasat projectes ínsignificant, quel contribuet confuser publica in
vice aclarar it pri li ver principies del lingue international. RB.

Li revúe frances le Haut-parleur, de Paris, publica li sequent
declaration: «Certmen, Esperanto ne es ja li idioma international
ideal… li facte que mult persones aprende a parlar e comprender it,
til quande un melior lingue va exister es max significativ.»

Li Haut-parleur ne plu besona attender! Noi invita it examinar Occidental e
confesser que ti ideal lingue existe ja, sin li defectes quel on
reprocha con jure a Esperanto.   R.B.

// XXX NOTE: ci esset li marca original de págine -15-

Li revúe humoristic del Esperantistes, La Pirato, cessat aparir; alquo
por nos interessant: ne manca de moné es li cause, ma manca de témpor
(che li redactor) e manca de material! In nor dies -- manca de material!!!
Qual bon idé, si it vell esser possibil far un combination inter li
manca de material che li Pirato e li manca de moné che nos -- o, quo es
lu sam con altri paroles: posser utilisar li richess del Pirato (in
moné) por publicar nor abundantie de material (litterari, social,
filosofic, & c.)! Ma -- pro quo abandonar nos a ilusiones?   Dr. H. Nid.

// Rumania {{{3
==== Rumania

Ante un annu Occidental esset ancor ínconosset in ti land, ma
hodie nor movement ha trovat ta entusiasmat partisanes. Ili just
comensat lor action per publication de un curs in ruman «Occidental,
limba internationala moderna». Ti curs es remarcabilmen bon composit de
Sr. Saescu con un prefacie de Sr. prof. Géza Hant, ex-idist; it contene
un fotogramma de Sr. de Wahl e un cart del lingues de Europa. Precie 20
lei, che Tipografia «Speranta», Madona 38, Craiova, o che li Institute
Occidental de Chapelle (Vd) Svissia (sFr. 0.60, afrancat). Bentost va sequer
un Vocabularium ruman-Occidental de Sr. Hant e Eschenasy.

// Svedia {{{3
==== Svedia

Li bulletin de novembre 1936 del Svenska Occidental-Förbundet
raporta pri li reunion autunal de nor sved coidealistes in Stockholm, in
quel Sr. ing. Lindström racontat su viage che nor venerat mastro E. de
Wahl.

Li sam bulletin publica un tragic raconta «a mi assassino» traductet
in Occidental de Sr. Y. Sköld.

Pastor Aug. Erhard in Karlstad ha inaugurat un curs de occidental in
K.F.U.M. (Christian Federation de Yun Mannes) in ti cité. Li interesse
por Occidental sembla esser sat grand in ti federation e noi desira un
bon success al curs e a su energic ductor.

Li 18 nov. prof. von Sydow fat un discurs pri li lingue international córam li Rotary
Club de Upsala. Li discurs evocat grandissim interesse e li club
acceptet un resolution in favor de Occidental. Li eveniment va esser raportat
anc in li jurnales de Rotary.

// Svissia {{{3
==== Svissia

Sr. Ed. Bieller, prof. de stenografie in Bienne,
interprende difuser Occidental in li circules stenografic international. Desde
januar 1937, publica un nov revúe tre interessant: «Revue
internationale de Stenographie» quel va consacrar regularimen pluri
págines a Occidental. Li unesim numeró contene un curs e un concurs pn Occidental e
quar págines extraet de Cosmoglotta con un portrete de E. de Wahl.
Benque li revúe es consacrat principalmen al sistema Aimé Paris, it
apertet largmen a omni idés concernent li stenografie e noi recomanda it
calidmen. Abonnament fr. 4.— Sviss. Adresse: Revue int. de
stmographie, 11. chemin Ritter, Bienne, Svissia. On save que til hodie
Occidental ha esset adaptat ja a 4 sistemas de stenografie, ma ne al Aimé
Paris. Ti ultim adaptation deve esser fat max bentost possibil. Noi
desira al nov revúe long e prosper vive.

// Tchecoslovakia {{{3
==== Tchecoslovakia

Per li Occidental. Bulletin de ti land, noi informat pri
un vivid interesse por Occidental in Tchecosl. Mult jurnales publica
articules, curses, discussiones pri Occidental, e mem concurses. Li plazza
manca ci por mentionar omnis, ma nor letores posse abonnar ti tchec
Bulletin. quel custa solmen 3 repons-cupones per annu. Adresse: J.
Svec, Praha V Il, Skroupova 2.

// Abonnament a Cosmoglotta {{{2
=== Abonnament a Cosmoglotta

Fr. 3.50 sviss; Fr. 17.50 francés; RM 2.10; Kc. 22.—; 0,80 dollar; 3 sv.
4 d. Fr. 22.— belgés; fl. 1,5; dan kor. 3.60; sved kor. 3.20; Lira
14.—; öS 4.30; 12 respons-cupones.

// XXX NOTE: ci esset li marca original de págine -16-

// Cosmoglotta B 9 (1937-02) {{{1
== Cosmoglotta B 9 (1937-02)

Serie B, poligrafat -- «INFORMATIONES» -- Februar 1937 -- Nró 1 (9)

Index del contenete ples vider ultim págine

// Nor programma por 1937 {{{2
=== Nor programma por 1937

It es custom inaugurar un nov annu per un programma e pie desires por li
successe del afere quel on servi. Noi vole sequer ti tradition -- e
changear it: noi ne *desira* que 1937 *mey* esser un bon annu por
Occidental; no, noi *constata que 1937 va esser un grand annu por
Occidental*, un annu de un grand salta adavan, comparabil al annus 1922
e 1927, annu del nascentie del lingue e annu del nascentie del Union.

Factes e observationes autorisa a ti audaciosi assertion. Sam quam
unquande nor movement esset concentrat in Vienna, it es hodie denove
concentrat in Chapelle, u se trova li Institute Occidental, Li Central
Oficie e Direction del Occidental-Union, li Secretariatu del
Occidental-Academie, li Administration de Cosmoglotta, li Secretariatus
de APIS e SAPO, li Redaction de Cosmoglotta-Informationes (desde nu
nominat «Cosmoglotta, serie B»); e li Redaction de Cosmoglotta self
(«Cosmoglotta serie A») in proxim vicinitá. Li pluparte del essential
functiones de nor movement es concentrat in li bell país de Vaud, e noi
have nu omni possibilitás por profitar ti concentration por li progresse
de nor movement. Inspirat de un confident e ínfrenabil entusiasme, noi
va devoer omni nor energie al servicie de nor grand idé, de nor bell
lingue, de nor autor, de nor coidealistes -- per un parol: de nor
movement.

Li munde sta in crise, ma nos li fate apare favorisar. Esperanto suffre
li dolores de un acri schisma inter li torso del Universala
Esperanto-Asocio e un nov Internacia Esperanto-Ligo fundat del
secessionistes. Li restages del Ido-movement es denove dividet per li
etern schisma inter conservatores e reformistes. (E it es interessant
observar, que mult functionarios de ambi concurrent movementes ha,
confidente a nor discretion, abonnat Cosmoglotta.)

Nor movement cresce continuimen e progresse in un statu de max bell
harmonie, concordie e colaboration. Con Novial, quel ha aproximat se ye
9/10 a Occidental, liga nos fraternal benevolentie, reflex del amicitá
inter prof. Jespersen e sre de Wahl. Li unic punctu pri quel on vell
posser plendir, es que li crescentie de nor movement quelcvez aporta un
poc tro mult labor a un o altri de nor perseverant e ínfatigabil
functionarios.

// XXX NOTE: ci esset li marca original de págine -1-

Ma nor entusiasme ne fa nos obliviar li realitás del vive: Li ocul
entusiasmat ja vide li cert e brilliant fine del via in li clar radies
del sole; ma li pedes deve ancor vader mill passus ante que noi atinge
it.

Detallies de nor programma trova se in li present e venient numerós de
Cosmoglotta B (til nu «Informationes»). Pro to solmen poc paroles:

*Cosmoglotta B (Informationes) va desde nu aparir 6 vezes per annu,
alternante con Cosmoglotta A (printat), e regularimen in comensa de
chascun mensu; talmen que nor abonnates va desde nu reciver un jurnale
chascun mensu -- sin augmentation del precie. 16 págines chascun mensu,
in sam formate quam Cosmoglotta A.*

Noi va editer li desde long desirat lexico Occidental-Occidental junt
con un serie de vocabulariums in mult lingues national, in plu un
historie del derivation de prof. Berger, parte de un Historie del Lingue
International del vis-punctu del scole natural, quel va inter altricos
contener li autentic documentes pri li historie del Delegation 1907.

E punctu cardinal, noi va intensificar li propaganda in omni
directiones. Forsan unquande un o altri coidealist ha questionat se
«Esque vermen mi labor ducte a un resultate? Esque ne tamen omni mi
eforties ha esset van?» Hodie li Esperantistes e Idistes have cause por
questionar se to. Por Occidental li stadie de dúbite -- si un tal ha
existet -- ha finit por sempre. *Chascun Occidentalist posse fider in li
rapid reaction e absolut apoy del Centrale a omni su iniciatives.*

Noi exhorta omni coidealistes a colaboration, a inviar nos idés. Omni
colaborator es benevenit, necun mem modestissim laborette va esser
perdit. Noi institue *durant 1937 un continui concurs de idés*, grand o
litt, por propaganda, por organisation, por instruction, por labor de
buró, por omnicos. Li redaction de Cosmoglotta B va esser jurie, e va
premiar omni idé nov, util, e realisabil por Fr. 5.— sviss in Bons del
Institute Occidental.

Nor afere es bon, nor position es fort. In li annu passat noi ha atinget
considerabil successes, in li nov annu noi va consolidar e augmentar
les. Noi comensa li nov annu con un marvelosi sentiment de secur
saventie pri nor successe definitiv. Mey nor entusiasme e
self-confidentie inspirar anc vos.

*1937 es li annu de Occidental -- adavan!*

[.author]
--
Li Redaction de Cosmoglotta B

Ric Berger -- Fred Lagnel -- Ilmari Federn
--

****

Qui desira reciver un Occidental-jurnal duvez per mensu
mey abonnar anc li Occidental-Bulletin de nor tchec coidealistes,
quel apari, completmen in Occidental, 10 vez per annu, li 15. in chascun
mensu, con exception de julí e august. Precie extra Tchecoslovakia 3
respons-cupones o -.90 cts. sv. Redaction e administration:
Occidental-Buró, Skroupova 2, Praha VII.

****

// XXX NOTE: ci esset li marca original de págine -2-

// Cronica {{{2
=== Cronica

COSMOGLOTTA (serie A) va aparir in futur exactmen li 5 januar, 1 marte,
1 may, 1 julí, 1 septembre, 1 novembre. Li nró 4 va esser consacrat a
Edgar de Wahl quel have su 70-esim anniversarie li 11 august. -- Li nró
112 de Cosmoglotta esset inviat al 300 linguistes, membres del congresse
international de linguistes in Copenhag, e a un centene de Idistes
(queles ne ja abonnat Cosmoglotta). Redaction de Cosmoglotta B
(«Informationes») Desde hodie, li suplement poligrafat de Cosmoglotta
va aparir regularimen li 1 februar, 1 april, 1 junio, 1 august, 1
octobre, 1 decembre, mersí al auxilie de sr Federn. Por evitar
miscomprenses, noi precise que su redaction es assumat de tri principal
persones queles va sempre signar lor articules per li abreviationes
sequent:

F.L. {equals} Fred Lagnel, Director del Central Oficie -- I.F. {equals} Ilmari Federn,
Secretario del Academie -- R.B. {equals} R. Berger, Redactor de Cosmoglotta.
R.B.

// Anglia {{{3
==== Anglia

Nor coidealist S.W. Beer (London) nu traducte a anglés li
important scientific studie de Ing. E. Pigal: Essence of Occidental. --
Su fratre, L. Beer, prepara un Occidental Vocabulary Simplified. -- Noi
prepara nu li edition del Vocabularium Occidental-Anglés de Federn, Kemp
e Haislund (anunciat sub li nómine de «Clave») juntet con un
grammatica de Occidental in Anglés.    F.L.

// Cuba {{{3
==== Cuba

De ti insul noi recivet in comensa de januar un carte portant ti
paroles printat: «Estimat coidealist: ples accepter nor sincer desires
de felicitá por li nov annu 1937, e bon progresse del lingue
international Occidental» signat: Dario Bonneval, Rafael Fuentes. --
Sincer mersí del Central Oficie.    R.B.

// Finnland {{{3
==== Finnland

Noi recive li trist information pri li morte de sr Tauno
Tattari, li li autor del libre pri Occidental in lingue finn. Noi crede
saver que nor coidealist morit pro tuberculose. Quande noi va pesseder
detallies, noi va parlar pri li merite de ti modest e valent amico.
 R.B.

// Francia {{{3
==== Francia

In fine de februar, sr Martinet, professor de lingues vivent
che li lycé de Reims fa tri discurses pri li problema del lingue
international. Noi va referer pri su interessantissim enunciationes in
li nró 2 de Cosmoglotta B.   IF

// XXX NOTE: li marca original de págine -3- esset in li sequent
// paragraf:

// Svissia {{{3
==== Svissia

Saturdí, 13 febr. ha arivat in Lausanne sr Ilmari Federn,
secretario del Occidental-Academie. On memora que sr Federn esset
considerat til ante tri annus quam li «max bon stilist de Ido» pro su
articules in «Progreso». Hodie
sr Federn ha decidet se consacrar su tot forties a Occidental e venit
habitar Chapelle in li Central Oficie. In facte nor movement nu expande
se tam mult, que sr Lagnel sol ne posse plu suficer por li
corespondentie. Li generosi auxilie es un ver chance por Occidental, nam
talmen va esser centralisat in un sol loc li activitá del Academie e del
Occidental-Union. -- Sr Federn viageat de Copenhag tra Paris u il visitat
srs de Guesnet e Mauney. In Lausanne evenit un unesim conferentie inter
srs Lagnel, Federn e Berger per quel un «plan de action» esset
etablisset. Durant que ili va continuar li propagande, srs Lagnel e
Federn va interprender li publication de mult libres necessi, p.ex. li
lexico complet Occidental-Occidental, li grand lexico Anglés-Occidental
comensat de nor mort amico Kemp, curses de aprension in lingues national
etc. etc.   R.B.

Prof. R. Berger, redactor de Cosmoglotta, va sejornar in Paris del 29.
julí al 4 august. Il va esser felici incontrar ta interlinguistes. Ples
informar le a sequent adresse: Prof. R. Berger, Morges, Svissia.

// Tchecoslovacia {{{3
==== Tchecoslovacia

Nor tchec amicos queles es instructores, es informat que li
tchec revúe «Vytvarna vychova», revúe por li docentie del dessin, just
ha publicat in su numeró 2 li traduction ex francés a tchec de un parte
del ultim libre de sr Berger, pri li dessin, libre aparit in 1936 in
Lausanne. Cosmoglotta ante 2 annus hat publicat un preresumate de ti
libre. Nor letores tchec queles interesse se pri ti problema posse
obtener li nró 2 de Vytvarna Vychova per scrir a sr Vydra, inspector del
dessin, Vazova ul. 1. Bratislava.    F.L.

Li propagandistic activitá de nor assiduissim tchec amicos posse esser
considerat quam un modelle digni de imitation de chascun landal
movement. Noi publica in sequent lor raporte con statistica comparant
pri li successes atinget durant li annu passat. -- Concernent li nómine
del patria de nor fervent amicos, un discussion del Academie, iniciat
per ili, havet quam resultate, que li form Tchecoslovacia deve esser
considerat quam preferibil. On remarca tamen que anc lettres adressat a
Tchecoslovakia va atinger lor destinatario.    I.F.

Raporte pri li propagatori activitá por Occidental in Tchecoslovacia in
1936

Por comparation del progresses fat, li númeres de 1935 es juntet in
parenteses. Numerós publicat de Occidental-Bulletin: 10 (10). --
Suplement: 4 numerós (1) -- Exemplares dismisset de chascun numeró:
variabil inter 150 e 180. -- Númere del abonnates: 72. -- Assemblés de
Federali: 1 (1). -- Club Occidental in Praha, membres: 29 (14). -- 1
assemblé general + 12 sessiones del comité (1+10). -- Libres editet: 2;
Kajš, Occidental, moderní rec mezinádorní e Kajš-Podobský-Svec, Slovník
cesko Occidental (lexico tchec-Occidental) (1935: 1). -- Nov folies de propaganda: 1;
con recension de Occidental de prof. Vanomý, editet de Svec. (1935: 6).
- Articules e noticies in gazettes: in 11 gazettes 60 articules e
noticies de 7 autores, ne contante litt anuncies pri discurses. Vide
separat sinoptica! (1935: 22).

// XXX NOTE: ci esset li marca original de págine -4-

Traductiones de original articules in Occidental a tchec: 6; 3 de
Deulofeu, 2 de Krogstad, 1 de Poujet, traductet de ing. Polanský in
Nezávislá politika. -- Un curs de Occidental in li jurnale Nezávislá
politika, de Podobský, in nrós 2.—33. fine: 3.oct.1936. -- Public curs in
Praha, 16 persones, 5 leciones, ductor Josef Svec. -- Public discurses: 6
in Praha, Jos. Svec. -- Mentiones pri Occidental in libres: 2; Tchec
vocabularium Vása-Trávnícek e in Suplement al Enciclopedie Otto. --
Visites de foren Occidentalistes: 14-15 marte sr. Brand ex Tavannes in
Svissia, 28-29 august sr Ritter ex Chiasso, Svissia; ambi che sr Svec in
Praha. -- Númere de demandes de information ca. 100 (in 1935: 30). -- J.
Podobský, J. Svec.

Statistica pri articules e noticies pri Occidental, publicat in
tchecoslovac jurnales e revúes, til 31. dec. 1936: in 11 gazettes esset
publicat 60 articules e noticies de 7 autores: in Nezávislá politika,
Brno, sin contar li curs: 26 -- Kraj, Jihlava: 11 -- Stráz ceskeého
východu, Litomysl: 5 -- Pritomnost, Praha: 4 -- Sobota, Praha: 3 --
Nymburské listy, Nymburk: 3 -- Orlicko: 3 -- Bratrství: 2 -- Východoceský
zpravodaj: 1 -- Zájmy Hermanomestecka: 1 -- Skola mestanská: 1.

Autores: Podobský: 23 -- Vozenilek: 8 -- Polanský: 7 -- Stastný: 6 -- Svec:
6 -- Scheinpflug: 2 -- Kajš: 1 -- non-signat: 6.

Noticies pri li discurses e pri li curs, poy pri nor movement in
general, aparit in pluri jurnales: Zatecký kraj, Lidové noviny, Nár.
politika, Nár. listy, Mladoboleslavské listy, Volná myslenska etc.
Jaroslav Podobský

****

Li noticie quel devet aparir ci, esset dementit in li ultim moment. Ples
pardonar! Noi prefere presentar a nor letores un vacuum in vice de un
íncorrect information.

****

// XXX NOTE: ci esset li marca original de págine -5-

// Oscar: Propaganda inter adeptes de altri sistemas e «li defense del idé» {{{2
=== Oscar: Propaganda inter adeptes de altri sistemas e «li defense del idé»

Idistes plendi quelcvez pri que noi propaga inter les: noi mey propagar
in publica, ma lassar lor adeptes tranquil. Plende absurd: un grand
parte del oficial Ido-politica es li propaganda inter Esperantistes. *Quo es
permisset a Ido, es permisset a Occidental*. Noi ne aconosse quel lor labor
che Esperanto es «eclaration in favor del lingual progresse» durant que noi
«noce li general idé del lingue international per ínloyal concurrentie». Sam jure por
omnis.

*Un grav impediment por public propaganda es li multitá del sistemas*.
On di: «Ples unir vos antey, tande noi va vider.» Un sol sistema vell
haver mult plu grand fortie activ al publica. Pro to li Esperantistes tace
pri altris e pretende esser sol. Li defectes de lor lingue impedi li
successe de lor tactica.

*Li rason del existentie del lingue international es esser un e exclusiv*. Pluritá de
lingue international es absurd. *Do li lingue international deve unificar se*. Til nu li provas
unificar per convention e colaboration ne havet ancor successe, exceptet
inter Occidental e Novial. Por li rest sembla possibil solmen combatte,
propaganda, discussion, polemica til superviventie del max fort. Tis
queles have li max bon sistema e posse defender lor conviction per
veritabil argumentes, have mem un *sacri deventie unificar li lingue international per
absorpter li altri movementes*, ante comensar li lucta final in li
publica.

Li Idistes save bon, que ili self ha fat a Esperanto, quo ili nu suffre de
nos, e Esperanto ha fat it a Volapük. Ili ne mey concluder que un nov sistema
vell far sam a Occidental. Ti argument es li scruv sin fine (Idido, Ididido)
inventet del Esperantistes por ne transir a Ido. Til nu tal lingue ne ha
venit. It vell esser desfacil superar li 30 annus de labore investit in
Occidental!

Un Esperantist scrit a un Idist: «Mem si Ido vell esser plu bon, mem li max
bon sistema ne vell posser compensar li damage fat al idé del lingue international per
continui invention de nov mundlingues. Pro to por me existe solmen Esperanto
-- o li idé del lingue international es un utopie. Li idé es lu cardinal -- li combatte
pri li sistema es li max grand dangere por li idé.» Hodie Esperanto
«defende li idé». In su revolutionari yunesse, it incontrat just ti
argument che li Volapükistes. 1889, Zamenhof scrit in «La Esperantisto»,
nró 1: «ili estas konvinkitaj, ke la enkonduko de nova sistemo, kiel
ajn bona ĝi estus, metus en danĝeron la tutan estontecon de nia
ideo». It ne surprisa audir ti Volapük-argument de Idistes queles crede se
justificat per li decision del Delegation. Li historie repeti se, ma li
repetitores ne save it. Li justificatives (Esperanto jam venkis -- Ido
linguo dil Delegitaro) varia, li pretension resta li sam.

Li argument contra Occidental: que anc it vell unquande «defender li idé»
contra un nov sistema superior, implica li confession que «defender li
idé» es solmen un vacui pretexte por justificar sistemas antiquat
contra lingual superioritá.

No, ne contra un imaginari futur sistema -- it es hodie: it es a Esperanto e
Ido, que noi di: «Noi defende li idé! Esperanto e Ido repugna li
publica e da it un fals impression del idé del lingue international. Ili ha ganiat plu
adversarios quam amicos al idé!»

// XXX NOTE: ci esset li marca original de págine -6-

// Cinta Ro: Esque li propaganda «menti»? {{{3
==== Cinta Ro: Esque li propaganda «menti»?

Concernent omni problema existe argumentes queles vale. Li experte
comprende les, e ili decide su atitude. Chascun es expert in su
specialitá e laico in altris. Por chascun problema do existe un minimal
minorité de expertes e un aplastant majorité de laicos. Li veritabil
argumentes ne fa impression al laico pro que il ne es capabil comprender
e judicar les. Li laico do va judicar un afere ne secun li argumentes
valent, ma secun un superficial e naiv aparentie corespondent a su
ínsuficent experienties.

Mem li max bon afere (p.ex. li lingue international) ne have valore, si
it ne es aplicat. Por adequat aplication it besona li masses. Omnicos es
judicat secun li successe. Li publica ne comprende intrinsic bonitá. It
pensa: «To ha successat -- do it es bon.» Ne to quo es bon have
successe, ma to quo have successe es considerat quam bon. Paradoxalmen
formulat: «Li successe ne depende tam del bonitá quam li bonitá del
successe.» Por successar, un afere deve aplicar li medies queles ducte
al successe. To es precipue propaganda, propaganda al masses.

Li argumentes queles gania li masse es sovente naiv e facilmen
criticabil o refutabil per li experte. Li argumentes queles gania li
experte sovente ne impressiona al masse. Null argument have veritá
universal, ni vale partú. Chascun argument vale solmen in su sfere, quel
posse esser plu o minu ampli. Pro to omni argument quel vale quam veritá
in un sfere posse esser refutat, si on prende un altri sfere quam base
de refutation. To es li essentie del tese: «omnicos posse esser
refutat.»

E in ti considerationes ne mem es egardat li tendenties ínobjectiv:
fanatisme, interesse material o personal, passion, ignorantie, ciecitá,
desir restar victor etc. es factores instigant un person refusar li
veritá. Anc sin li presentie de tal factores, un discussion posse esser
steril e ínfinit, pro que li argument suprem in un sfere es refutabil in
un altri.

On demande que li aferes deve haver successe. Por successe es necessi
far propaganda. Por propaganda es necessi argumentes queles sovente in
veritá ne es valid. Nam solmen li expert judica un afere secun li
criteries del afere; li masse have su propri, sovente simplic naiv e
primitiv criteries, e pro que it presc sempre es plu fort, it fortia li
afere adaptar se a les. Pro to omni successosi argumentation es
refutabil.

Tamen existe honest argumentation e demagogic argumentation. Li
observation, que null propaganda es 100% veraci, que null propaganda es
100% ínrefutabil, ne es un certificat de etic licentie por consciosi
demagogos: li diferentie es un diferentie de gradu.

// XXX NOTE: li marca original de págine -7- esset in li sequent
// paragraf:

Null land es sin criminalitá. Ma on va judicar diferentmen li standard
moral de un land, u de chascun million inhabitantes cent sede in prison
pri assassination
o furte, diferentmen un land u chascun million de population contene tri
mill crimineros.

To vale anc por propaganda e argumentation: decident es li gradu del
honestitá e objectivitá in li propaganda.

// Veritá permanent {{{2
=== Veritá permanent

Un jurnale posse ameliorar se solmen si li númere de su letores
augmenta. Con ili augmenta su fontes material e li rádius de su
influentie. Talmen it posse ofertar plu considerabil servicies.

Si nor abonnates es content pri «Cosmoglotta» e pri
«Cosmoglotta-Informationes», ili mey dir it a lor amicos. Noi mersía
les anticipatmen e cordialissimmen.

// Ex-Esperantist Rädler: Congresse de 50000 Esperantistes {{{2
=== Ex-Esperantist Rädler: Congresse de 50000 Esperantistes

Nor samideanes esperantistic sembla esser plu quam optimistic. Nam on va
manifestar li 50-esim anniversarie del existentie de Esperanto in
ocasion del «XXIX. Jubilea Kongreso», quel es convocat ho-annu a
Warszawa (Polonia). Pro to li local congress-comité (sub honorari
presidie de prof. dr. Odo Bujwid) ha publicat su extrem-optimistic
opinion in li comunication aparit in «Aŭstria Esperantisto -- 5.II.37»
(forsan anc in altri gazettes esperantic) per sequent lineas:

____
Grand successe vell esser, si *va* (ne «vell» -- li scritor)
partiprender 50000 Esperantistes ex li tot munde! E poy li radio *va*
far audient: «Eksterordinara en la historia de internaciaj kongresoj:
kongreso de Esperanto en Varsovio kun 50000 kongresanoj el la tuta
mondo; Enkonduku Esperanton en la lernejon, Esperanta Ligo de Nacioj.»
____

Nu -- certmen on ya es rect per ti suposition, pro que ja plu quam -- 100
(in lítteres: cent) persones ex 16 landes ha anunciat se. Ergo -- manca
ancor minu quam 49900. It ja es ancor mult témpor…

// Esperanto en la moderna vivo {{{2
=== Esperanto en la moderna vivo

// XXX NOTE: li marca original de págine -8- esset in li sequent
// paragraf:

// XXX FIXME: Confirmar «Sub ti titul»?:

Sub titul on trova in «Aŭstria Esperantisto» (5.II.1937) quelc
comunicationes de Steiner pri li «Internacia Konferenco» (Paris,
14.—17. may 1937) -- quam protector es nominat li presidente del state,
Lebrun -- in quel on publicmen fanfarona per «La Konferenco “Esperanto
en la Moderna Vivo” montros per siaj kvar komisionoj (I.E. en la
lernojoj; II. Internacia Trafico; III. Sciencoj kaj Teknikoj;
IV{dot} Intelektaj Intersxanĝoj.), ke Esperanto ne plu estas utopio, sed ke ĝi
jam funkcias kiel praktika ilo por cxiuspecaj internaciaj rilatoj, ke
problemo de lingvo internacia ne plu ekzistas, ke *ne pli estas eble
konsideri konkurentojn* de Esperanto, unuvorte, ke Esperanto sole estas de *nun
la sola internacia vivanta lingvo* apud la vivantaj lingvoj de la
diversaj popoloj.»

Esque li titul ne vell esser plu corect: «Esperanto en la moderna**n**
vivo**n**», nam Esperanto ya ancor ne es usat in li modern vive, it do va dever
solmen *intrar* in ti vive, quo es tre dubitabil. Anc li problema del
lingue international es soluet per -- Occidental, quel noi -- malgré li assertion
esperantistic -- considera in presente quam concurrent de Esperanto, ma in
futur it va esser victor sur li camp del lingue international.

Remarca: Pur brue augmentat, li organes landal de Esperanto prova
detraer li atention del acri, desastrosi schisma, quel reye li movement
international. It hodie ne es question, esque Esperanto have
concurrentes o ne, ma quant long ancor Esperanto self va continuar esser
un seriosi concurrent por nos. Pos li bankrott del UEA, pos un processu
pri su centrale in Genève, li Esperantistaro es fendet in du partis: li
torso del UEA e un nov-fundat Internacia Esperanto-Ligo. Durant li
duesim demí del annu passat, lor organes «Esperanto» e «Esperanto
Internacia» esset plen de amari ataccas e reproches lamentosi. In li
proxim numeró de Cosmoglotta-Informationes noi va dar a nor letores plu detalliat
information pri li
schisma de Esperanto.

[.author]
Red.

// Re-edition del ancian numerós de «Kosmoglott» {{{2
=== Re-edition del ancian numerós de «Kosmoglott»

In li ultim témpor accumula se li demandes pri ancian numerós de
«Kosmoglott» 1922-26, e quelc serchantes oferta payar altissim
precies. Regretabilmen presc omni desirat numerós es completmen
exhaustet e ne plu recivibil. Evidentmen li serchantes divide se in du
gruppes: Colectores del veritabil ancian exemplares, e Interessates pri
li valorosi ancian articules. Li unesimes noi ne posse contentar, ili
deve provar lor chance per anuncies, til que trova se un exemplare
comprabil ex possession privat. Al duesimes noi torna nos hodie:

Li Institute Occidental ha considerat un poligrafat reedition del ancian
numerós de «Kosmoglott» in li sam formate. Cuidat examination del
question ha dat li resultate, que reedition del integri numerós vell
esser ínutil, pro que li ballaste de noticies unquande actual, de
anecdotes, de lingual discussiones pri questiones antiquat, hodie ne
interessa plu. Ma sempre va restar interessant li articules de sr de
Wahl pri li grand e essential questiones de nor lingue e de nor
movement. Pro to li Institute Occidental ha decidet publicar li complet
serie 1922-26 de ti articules de permanent valore sub li titul:

// «Spíritu de Occidental» de Edgar de Wahl {{{2
=== «Spíritu de Occidental» de Edgar de Wahl

Chascun articul va esser reviset e eventualmen retuchat e completat de
sr de Wahl self, e va esser reeditet in cuidat redaction in li hodial
form de Occidental, con precis indication de annu, numeró e págine del
originale. Ti collection va esser un preciosi manuale por comprension
del vivent spíritu de nor bell lingue, ex li competentissim plum de su
autor.

[.author]
I.F.

// Al membres del Occidental-Union {{{2
=== Al membres del Occidental-Union

Noi peti omnis queles ja ha payat lor contribution por 1937 o anunciat
lor adhesion per lettre, ancor plenar li *yelb carte de adhesion* e
inviar it a nos -- si ili ne ha fat to ancor. Li yelb carte in nor
cartoteca es li assecuration por nor membres que noi have lor adresse in
bon órdine. Por chascun, li plenation del carte custa poc minutes e li
expedition poc centesimes. Por nos, copiar omni noticies de lettres o
sur li mandat-cupones vell esser un long e penosi labor, quel vell
raubar li témpore de plu valorosi labores.

Ples plenar e inviar nos li yelb carte strax!

// Li Central Oficie {{{2
=== Li Central Oficie

Coidealistes, queles desira, que lor adresses mey esser publicat in li
adressarium de APIS, ma queles ne desira obligar se responder a omni
corespondentie, quel ili eventualmen vell reciver, es petit, plenar e
inviar nos li verd carte de adhesion a APIS, con trastrecation visibil
del paroles «obliga se responder» e con un clar visibil indication
«ne responde». Li adressarium es in preparation. Ples inviar strax!

[.author]
Li Secretariatu de APIS

// Decocte de amore -- Balcanic historiette {{{2
=== Decocte de amore -- Balcanic historiette

Un paisana venit in li apoteca de un litt cité de Yugoslavia. Ella
plendit que su marito adultera con un flicca in li cité. Ella petit li
apotecario pri un decocte de amore por detornar li mann de su rivala e
retroducter le a su matrimonial deves.

«Null anxie», respondet li apotecario, «omnicos va esser in órdine»;
il dat la un flacon; su contenete ella mey dar al mann, con fort café o
aquavite.

Pos quelc dies li paisana con beatissim visage venit denove in li
apoteca e aportat un grand corbe con magnific pomes. «Mey ili far te
bon, tu es un diabolon! Mi Miloye ne ha eat al mercate e ne havet su
randevú con li Radakya. Il ne posset vader, il devet sempre hoccar…»

[.author]
(Trad. A.P.)

// XXX NOTE: ci esset li marca original de págine -10-

// Li schisma de Ido {{{2
=== Li schisma de Ido

// Li ultim duplicitá de De Beaufront {{{3
==== Li ultim duplicitá de De Beaufront

[.author]
Ric Berger

Li secretario del Ido-Union, sr Heinz Jacob, de quel noi discusset li
ovres in nor ultim articul in Cosmoglotta A nró 111, just publica un
circulare in quel il proposi reformar li derivation de Ido secun li
postulation del «modern interlinguistica».

Li presidente del Ido-Academie, sr Quarfood, exhibi sur 4 columnes de
Centerbladet su indignation contra ti iniciative, usante argumentes de
queles li debilitá es apen credibil.

It esset facil a sr Quarfood demolir linguisticmen li propositiones de
sr Jacob per pruvar que it es ínpossibil reformar li derivation idic sin
transformar completmen li lingue e abandonar su base esperantic.

Ma sr Quarfood ne trova plu bon argument scientic quam ti ci: «la
klasika Ido», quam si ti epitete de «klasika» sufice por far un
lingue tabú! -- Anc Esperanto in 1907 esset «klasika», quo ne impedit
De Beaufront reformar it!!!

E quam ultim argument sr Quarfood cita ti declaration de De Beaufront
inviat in 1927 a «ul autoro» (probabilmen sr Pesch!) in quel li doctor
in teologie dit: Occidental es fush-laboro (fushar {equals} bosillar, laborar
mal in grand hasta).

Ma in li sam epoca yo self recivet un carte (quel yo possede ancor) del
sam De Beaufront in quel ti-ci, parlante pri Occidental, nominat it in
francés «l'élucubration de Wahl». Tis queles conosse francés, save
que élucubration significa: ovrache composit per tro mult labores e
vigilies.

Per to on posse judicar li scientie de De Beaufront, quel ne hesita
declarar in li sam moment a un de su corespondentes que Occidental «es
mal pro que it es un labor tro rapidmen fat» e al altri corespondente
que Occidental es mal ancor pro que *it besonat tro mult témpor*!! Du
argumentes exactimen contrari!!! Quem do De Beaufront mocat ci: Pesch o
me? Adver ti duplicitá che ti hom ne es astonant quande on conosse su
atitude che li Delegation, ma it sembla nos que sr Quarfood vell dever
trovar altricos quam citar li judicie de un autor tam poc seriosi.

In realitá, li epitete de «fush-laboruro» es li sol quel un hom
competent ne posse aplicar a Occidental, nam E. de Wahl comensat
elaborar un lingue naturalistic ja in 1894 e continuat su labore til
1922{dot} On posse sequer li successiv resultates in omni revúes
interlinguistic de líber discussion a queles E. de Wahl colaborat.
(Comparar li cronologic sinoptica in Cosmoglotta-Informationes 1936, nró 4.)

In revancha, null lingue merite plu bon li acusation de
«fush-laboruro» quam Ido, nam li famosi comité del Delegation besonat
solmen 2 1/2 dies in octobre 1907 por studiar Ido e adopter it! E pos
to, De Beaufront e pos le sr Quarfood acusa Occidental esser un
fush-laboruro!

// XXX NOTE: ci esset li marca original de págine -11-

Adplu li opinion de De Beaufront have tam poc importantie, que noi posse
solmen rider pri it. Esque sr Quarfood ne posse citar un autoritá minu
mesquin?

// Li cent fideles de sr Quarfood {{{3
==== Li cent fideles de sr Quarfood

[.author]
Ilmari Federn

Li acritá con quel sr Quarfood atacca sr Hz Jacob, apare ínproportionat
al crímine: li sol question esque on deve restudiar li sistema del
derivation de Ido. E it es ínmeritet. Yo conosse sr Jacob desde nor
comun yunesse quam archiconservativ in linguistic questiones concernent
li structura de Ido. Si il hodie comensa dubitar pri un important de ti
structura, on deve concluder, que to ne es un subit capricie, ma li tard
resultate de un evolution in saventie sub li urgent pression del
interlinguistic realitás de nor epoca.

Unquande reformatori adversarios reprochat al familie Jacob que lor
lingual conservatisme es causat per lor stock de vendibil litteratura.
Li conservativ adversario sr Quarfood, quel conosse ti reprocha, vell
posser dir se, que sr Jacob ne vell sacrificar li valore de ti custosi
litteratura, si il ne vell creder que un reform es li ultim possibilitá
por dar ancor un chance a Ido.

Sr Q. mey continuar li traduction de grec poemas e li hellenisation de
Ido. To es ínnocent plesuras. Ma il mey lassar in pace li questiones,
por queles li bon Deo ne ha dat le li competentie simultanmen con li
bell oficie. Li questiones del «politiko en Internacionia» ne es
soluet per pátos teatral o per exhibition de titules e functiones. -- Ma
su rasonament: Quel naiv confusion!

Avan me jace li noticies fat pos un conversation con sr Q. brevimen ante
mi transition de Ido a Occidental. Il ne ha changeat interim. Il ne ha
aprendet necos in ti tri annus. Ja tande il ne volet comprender li
realitás. Ja tande sincer dúbites e scrupules esset por le identic con
destructiv malevolentie e trahition. Su trump suprem esset:

____
Qui ne es content, mey ear a altri sistemas. Yo va restar ductor del
restantes. Yo prefere restar con cent fidel Idistes, ma yo ne va tolerar
trahitores in nor movement!
____

Un bell e efectiv movement, li cent fideles de sr Quarfood! In facte,
quelc mensus poy, al election del comité, quel fat sr Hz Jacob
secretario del Union, partiprendet 103 membres del Ido-Union. Compatibil
Heinz Jacob! Tande il ne vell har imaginat, que anc il va bentost
figurar sur li nigri liste del ductor del classic Idistes!

// XXX NOTE: li marca original de págine -12- esset in li sequent
// paragraf:

Sr. Q. honora me per mention: «Sro Federn, qua pose transiris ad Occidental
relatis IALA.» Ah, li confusion, quande il surti ex li
sanscrit-grammaticas! Si il vell un poc informar se pri «la politiko en
Internacionia», p.e. per leer Cosmoglotta e mi raportes pri li
conferentie de IALA in Copenhag, il vell posser dir
se, que it ne posse esser IALA self quel ha instigat me transir a
Occidental, e que it es extremmen ínprobabil que just IALA ha instigat
sr jacob proposir un restudie del Ido-derivation durant que it self
completmen tace pri li derivation in general!

Yo confesse, que yo anc havet un tal nominat «personala motivo» por
transir a Occidental: It esset -- pos li conversation con sr Q. -- li
profund desesperantie pro li manca de ver ductori personalitás in li
Ido-movement, li prevision, que li democratic republica del
Ido-movement, scene de jalusi rivalitá inter divers «ductores» in
formate de tasca de gilete, esset condamnat al morte. Li
cámfor-injuctiones del moné quel suporta li edition de «Centerbladet»,
prolonga li agonie, ma ne banni it. Sr Q. ha nu inaugurat li simptomas
del cramp letal.

Su rasonamentes pri IALA, Occidental e altricos have tam grand relation
al realitá, quam li romanes del german yuness-autor Karl May, quel
descri foren continentes u il nequande ha esset. Por sr Q., Occidental
es un continent tre foren, in quel un real expedition il til nu ne ha
audaciat far.

Yo venit a le con li articul de sr Berger in Cosmoglotta 93: «Idistes,
un altri son de cloche!» e accentuat que ti articul e li rest del
numeró quel esset dedicat a Ido, es un fortissim critica. Li classic
response esset: «Yo ne cuida pri Occidental!»

Yo parlat con li eloquentie del desesperantie: que tal response ne
auxilia me; que yo ne posse responder a ti atacca; que il, convictet pri
li bonitá del fundament de Ido, deve dar nos apt armes por defender it;
on cita grav argumentes contra nos; esque Vu ne vole refutar les por
auxiliar nos, Vu, nor presidente e max alt linguistic instantie. Quo Vu
intente responder?

E li ductor del cent classic Idistes respondet me: «Necos -- yo ne have
témpor -- yo ne posse refutar omnicos quo es scrit -- quo ili posse far?!
- ili es forsan quinant.»

In fact, quinant Occidentalistes vell esser solmen li demí del cent
fideles! Ma esque on es blamabil, si on dubita pri un doctrina, de quel
li grandprestro in tal maniere refusa defender it, quande on implora le?
Dúbit es un crímine in su ocules, ma yo ganiat li conviction, que il ne
posse defender Ido contra Occidental.

Ancor hodie, sr Q. «ne cuida mult pri Occidental», e li cent fideles
contenta se per li facilmen obtenibil repetition del parol
«fush-laboruro» in vice del seriosi defense, a quel senior li
presidente de lor Academie ne es capabil.

Noi Occidentalistes, queles hodie ha largmen trapassat li númer del
Idistes, ne cuida mult pri li cuidas o ne-cuidas del ductor del cent
fideles. Tamen, forsan, li aventuras passat e present del
Ido-Akademiestro ha amusat nor letores. Advere por li cent fideles it es
li catastrofe final. Sr Q. ne mey serchar li cause de su ínquietitá in
alquel mistic adversari francmassoneríe. Il mey trovar it in su propri
ínpotentie.

// XXX NOTE: ci esset li marca original de págine -13-

// Remarca redactional {{{3
==== Remarca redactional

Noi avisa nor letores, que to es probabilmen li
ultim vez, que ili vide tractat in Cosmoglotta un afere de Ido in tal
amplitá. Mem si sr Quarfood vell replicar o -- ínprobabil miracul -- scrir
un veritabil critica pri Occidental, quelc lineas va suficer al
importantie de tal eveniment. Noi considera li historie de Ido quam
tendent rapidmen vers su fine, e li cent fideles de sr Quarfood va
certmen esser nos grat, si noi invelopa li ultim trist capitul de lor
historie per li charitativ mantel del silentie, e permisse les morir in
pace… adver ne in pace intern.    F.L.

// Ancor un vez li yelb cartes del Union! {{{2
=== Ancor un vez li yelb cartes del Union!

Noi fa atenter, que li plenation e inviation a nos del yelb cartes de
adhesion al Occidental-Union ne es solmen un act quel economisa nos
labor, ma un legal necessitá. In casus de dúbite, esque vu es membre del
union o ne (p.e. ye electiones), ne decide li payament, ma solmen li
explicit adhesion con vor signatura.

****
Li fabrication del insigne de Occidental, tilde in circul, in metalle,
ha esset cuidosimen examinat. Noi sta in comunication con un grand
fabrica, e espera posser bentost comunicar vos detallies.
****

// Pierre de la Gorce: Li potentie de un sol hom {{{2
=== Pierre de la Gorce: Li potentie de un sol hom

On ne imagina to, quo bon o quo mal posse far un littissim manuade de
homes, si ili es unit, e have perseverantie e corage. In un region quel
yo conosse bon, yo videt in un duantene de annus un canton bonissim
devenir mal per li influentie de solmen tri homes.

E invers, in li sam region, yo videt un altri canton presc subitmen
retornar del mal al bon per li action ne de tri homes, ne de du homes,
ma de un sol, quel desfortunosimen morit tro bentost, ma quel savet
voler e quel precipue savet audaciar.

Ne di nequande: «Ci on ne posse far necos!» To es li linguage del
egoistes o almen del debiles; to es li linguage de tis, queles ne trova
nequande li hore favorosi e queles, quande mem li fructe vell cader del
árbor, vell trovar ancor que it ne es matur.

Do ne di nequande: «Noi va esser victet!»

[.author]
(Trad. F.L.)

// Citate {{{2
=== Citate

// XXX NEW: Li titul «Citate» esset mettet in ti edition.

[quote, Chinés]
____
Li heróe sercha li action gloriosi, il lucta con corage til su morte anc
por un cose perdit -- li sagio prudent examina li circumstanties, quande
il vide que su cose es sin espera, il aplica su forties a altri scopes
plu util.
____

// XXX NOTE: ci esset li marca original de págine -14-

// Ex li paper-corb {{{2
=== Ex li paper-corb

Li spacie de Cosmoglotta es limitat. Li paper-corb redactional es
considerabilmen plu spaciosi. Li natural consequentie de ti quantitativ
relation es, que plu mult de nor paperes migra in li vast obscur
regiones queles extende se sub li tropopulat territoria del scri-table
del redaction. Ta infra, in li purgatoria, ili atende ear li via de omni
papere, in li inferne del forne, o altriloc. Ma quelcvezes ti
paperaches, pri queles li redaction ne vole prender li responsabilitá,
acumula se in in gradu menaciant li redactores per risca de submersion.

«Quo far?» questiona li unesim. «Inviar it a Centerbladet», proposi
li duesim, «ili printa omnicos quo ili recive!» Ma li chefredactor
advoca Miquette, su tri-annual filietta: «Miquette, prende quelc pezzes
de ti papere.» Miquette, quel ama prender papere quande ínobservat,
misfide al explicit permission: «Papá», ella responde, «noi ja have
tufficent in li…» Li papá repeti severmen: «Ples prender un poc de
ti papere!» Ma Miquette have un volentie de ferre. «No!» ella nettmen
refusa, e mettente su pollic in li bocca, cela su visage per un
demí-torn.

«Tu va reciver un pezze de chocolate!» -- Li ferre amolla se. Li rosi
rond manuettes merse in li mar de papere e capte con cris de triumf tri
o quar manuscrites. «Ples li tocolat, papá!» Ella recive su honorarie
e surti jubilante con un brun barbe crescent circum su rubi labiettes.

Li redaction resta con li salvat paperes. «Li voce del fate ha
parlat», di li chefredactor solemnimen, emoet del significantie del
scene, «on va publicar ti manuscrites!» -- E ci ili es:

// XXX NOTE: li marca original de págine -15- esset in li sequent
// poem:

.Li trist ballade pri li grand chef del indianos del nordic forestes…
[verse]
____
Li indianos del nordic forestes
possede un chef eminent;
e tribe e chef es consciosi
del propri vertús excellent.

Li tribe del nordic forestes,
it vive in contemplation
de su valor ínsuperabil --
in su propri opinion.

Lor armes es haches e furcas
e lanses con quelc ferruin,
lor mannic corage furia
-- in cantes pri guerre sanguin

Ma ve, ti tre bravi guerreros
ne fa impression imposant
al occidental ínamico
quel veni con arm conquestant.

Un yun indianic guerrero,
per un ball de fusil atinget,
raporta al chef pri terribil
machines audit e videt.

Li grandchef del nordic forestes
responde con fier nobiless:
«Ti blanc-faciates es canes!
Yo vermen ne cuida pri les.»

«Senior, to ne cura mi vúlner!
Noi deve do nos defender,
e Vu, nor grand chef, per fort armes
Vu deve nor land protecter!»

// XXX TODO: Consultar: li originale di «meskin» vice «mesquin»:

Li grandchef caressa su barbe
e di per su voce sonor:
«Tu dúbita pri nor valore
e armes, mesquin trahitor?

Qui es íncontent, mey con pace
al occidentales ear,
ma yo, in li nordic forestes,
trahitores ne va tolerar!»

Li grandchef del nordic forestes,
il di it con pátos tuchant:
«Cent mey del fideles restar me,
e yo lor ductor conservant!»

Li yuno con lácrimes parla:
«Noi deve fusiles comprar,
e Vu nos ducter al defense.
Ples dir, chef, quo vole Vu far?»

«Necos!» es li classic response,
«quo ili do posse nos far?
Quinant ili es, o mem minu,
e qui posse nos superar?» --

Li yuno, il mori vidente
su patria abandonat. --
Sub tónner del blanc cannonadas
it es invadet, conquestat. --

Victet, mult indianic guerreros
transí al armé del victor. --
Cent fideles in nordic forestes
A lor grandchef retorna ancor. --

Lontan in li nordic forestes
-- nam li blancos ja reye partú --
ili canta li classic legendes
pri lor ínsuperabil vertú.
____

[.author]
Farfarello

// Un Ido-lecion {{{2
=== Un Ido-lecion

Ni esas sincera amiki / di vera honesta kritiki. (ni {equals} noi, di {equals} de)

Ma vortin qual' «fush-laboruro» / citar, esas chara plezuro. (vorti-n
{equals} paroles, acc. Sin n, un Idist vell creder que li paroles cita se
self.)

Nam qua nin grosiere atakas, / recevas respondo qua krakas.

Tre laute resonas la frapo / qua falas sur vakua kapo.

[.author]
Ex-Idisto

// XXX TODO Ligar "fush-laboruro":

fush-laboruro: vider explication altriloc in ti numeró. chera {equals} custosi.
qua {equals} qui, quel. nin {equals} nos. laute {equals} altmen, fortmen. frapo {equals} frapp,
colp. falas {equals} cade.

ifdef::original-tocs[]

// Contene: {{{2
=== Contene:

- Nor programma por 1937
- Qui desira reciver un Occidental-jurnale duvez per mensu?
- CRONICA: Cosmoglotta, Anglia, Cuba, Finnland, Francia, Svissia,
  Tchecoslovacia
- Dictionarium del international paroles
- Propaganda inter adherentes de altri sistemas e «defense del idé»
- Esque li propaganda «menti»?
- Congresse de 50000 Esperantistes, Esperanto en la moderna vivo
- Re-edition de Kosmoglott
- Al membres del Union
- Decocte de amore
- LI SCHISMA DE IDO: Li ultim duplicitá de De Beaufront
- Li cent fideles de sr Quarfood -s Li yelb cartes del Union -- Li
  potentie de un sol hom
- EX LI PAPER-CORB: Li trist ballade pri li grand chef del indianos
  del nordic forestes
- Un Ido-lecion

endif::original-tocs[]

Cosmoglotta Serie A + Serie B {equals} 12 numerós per annu custa junt solmen
SFr. 3.50!

// XXX NOTE: ci esset li marca original de págine -16-

// Cosmoglotta A 113 (1937-03/04) {{{1
== Cosmoglotta A 113 (1937-03/04)

COSMOGLOTTA, marte-april 1937. (Annu XVI) No 2 (113)

Numeró consacrat a italian e al turism

ifdef::original-tocs[]

// Contene {{{2
=== Contene

* Li ciel clara se.
* Li international lingue e italian.
* Li actual situation del lingue international.
* Li finale del adjectives e del adverbies in Occidental.
* Protestation.
* Turisme.
** Li viage circum li terra.
** Balzac in viage.
** Politesse.
** Un bon farce.
** Bizarr identitá.
* Li max grand viageatores del antiquitá: li Romanes.
* Li animales ha poc a poc aprendet li code del vias.
* Albergos de yunesse.
* Li pont.
* Cronica.

endif::original-tocs[]

// Li ciel clara se {{{2
=== Li ciel clara se

Pos li discussion in Helsingör, quel ha clarat li diferenties del
vidpunctus, nu in No 10 de Novialist apari un articul del bibliotecario
V{dot} Ahlstedt, Vidargatan, 6. n. b. Stockholm, scrit quam il di, in un
«occidentalisat» Novial. Advere on
vell dir plu rect «novialisat» Occidental.

Noi saluta ti tendenties trovar un comun via, e monstrant li desir del
autor trovar regules por far «li interlingue tam regulari e tam
natural, quam possibli».

Por to li autor unesimmen aboli li sintetic genitive de prof. Jespersen
ye n, e totmen li possessiv pronómines, viceante les per li genitive
(patre de me, etc), e eliminante talmen li mult criticat formes vun,
Ion, etc. Poy li autor consacra su special atention al deverbal
derivationes. In comensa il posi li principies e poy divide su analise
in tri partes: 1) explication tre detalliat e bon observat del sistema
de derivation in Novial; 2) critica de ti sistema e 3) li
reform-proposition in un nov sistema.

Ti reform-systema monstra se quam plu regulari e unitari quam ti de
antey, e aproxima se presc completmen al formes de Occidental, ma per un
metode un poc altri. Li desinenties del conjugation es consonantic -d,
-nd, -nt. -t. Li radicas verbal es sive vocalic (ama, fini, distribu),
sive consonantic (script, construct). Al unesimes on junte li
desinenties directmen, al altres con un vocal intercalat e, do -ed, end,
ent, e. Ma proque il conserva li classification de Novial con li vocalic
finale u

(argu, distribu), il recive formes repugnant, quam distribunt, argunt,
anc definint etc,

// XXX NOTE: li marca original de págine -17- esset in li sequent
// paragraf:

Por li derivationes deverbal (-ione, -ore, -iv, -ura) il have un analog
metode: al consonantic radica on junte ti vocalic sufixes directmen
(constructione, -iv, -ore, -ura), e al vocalic radica per un intercalat
t (ama-t-ore, contribu-t-ione, etc). Advere ci li triesim classe (mutant
de r in s) ne es prendet in calcul, e il deve formar cursed, cursida.
etc.

Talmen li nov metode atinge un mult plu natural aspect quam li Novial de
antey, ma conserva in comparation con Occidental un cert númer de ínacustomat
formes: scriptibil, scriptida, scriptimente etc.

Li diferentie psicologic del sufixes -or, -ist, -ero autor sembla har
sentit, ma ne clarmen distintet. Pluri schematismes e longores (omni
substantives fini ye e) e compositiones monstra un cert rigiditá: p. ex.
micri-pluviar (pluviettar), parla-t-asi, credi-t-asi apu viv-asi
(vivaci) mors-asi etc. Pro quo ci ne usar c, nu ja introductet in Novial
per prof. Jespersen self?

Talmen li evolution de Novial certmen monstra un grand progress in li
direction del naturalitá e mem plu grand regularitá in comparation con
li til nu form. Ma it ne atinge ancor li vivent fluent naturalitá de
Occidental. Chocant es anc li total elimination del duplic consonantes: eser,
mase, etc.

Li autor sembla anc ne conosser li derivation Occidental proque il «proposi»
coses, quel ja ante long es definit ta. Por exemple il proposi li local
sufix -ia junter al «nomina actoris»: dormitoria, scriptoria, quo ya
es realisat in Occidental. Noi have anc barbería, librería etc. Un cert
pesositá es anc productet per li ja mentionat elimination total del
pron. poss. Ti primitivisme sembla esser un derelament, nam li
conservation del possessives representa un grand comoditá. It ne es
necessi aproximar li lingue international a un pidgin.

In general un Injoyant exemple de plu e plu nascent comprension pri li
ver e fundamental postulationes a far a un lingue international e li metodes por atinger
ti scope. Ma un solmen mecanic e schematic regularitá e coincidentie con
scientic términos ancor ne da un vivent lingue. Por to es necessi ancor
alquicos altri: li soffle de vive, solmen captibil per instincte e arte.
Naturalmen in chascun lingue existe mult coses quasi mecanic e rigid. Li
chirurgie posse intercalar un artificial parte in un osse, e li membre
va functionar, ma on ne posse vicear un nerve o muscul per un córpor
foren. Sammen existe coses e functiones in li
lingue, queles ne submisse se e mecanic structura. It es un bon signe
que li comprension por ti facte sembla poc a poc crescer. E. W.

P.S. Prof. Jespersen ha declarat in li ultim session del IALA in
Copenhag, que il es representante del nov reformat Novial, e ne del
ancian form. Talmen nu Occidental e Nv representa quasi solmen du dialectes
del sam futur natural Ll, quam Ido representa un tal de Esperanto. Quam in
1888 it esset question: Volapük o Esperanto, nu li final liquidation
del question va esser inter Esperantisme e naturalisme.

// XXX NOTE: ci esset li marca original de págine -18-

// Li international lingue e italian {{{2
=== Li international lingue e italian

In li jurnale «Haagsche Post» del 27 junio 1936, un Esperantisto parla
pri su experienties in li propaganda por li international lingue. Il
principalmen gratula Esperanto pro que it es tant simil al italian
lingue e il pensa que mersí a ti similitá, li lingue de Zamenhof deve
esser strax difuset in Italia.

Ja in 1930 un gruppe de Esperantistes eat che Mussolini por monstrar li
avantage de un lingue artificial tam simil a ti de Italia. Li «Duce»,
secun li raconta de nor Esperantist, escutat tranquilmen li
explicationes (klarigojn), petit informationes pri li granditá del
Esperanto-movement e laconicmen respondet:

-- Vu deve ancor crescer!

Tande on vide un vez ad-plu ti instructiv fenomen: por converter li
publica a lor lingue li Esperantistes emfasa ante omnicos li naturalitá
(!) de lor lingue, su proximitá al national lingues, su ínmediat
comprension! Ti nov argumentation constitue solmen un condamnation de
Esperanto. Occidental possede li supra-citat qualitás in mult plu alt
gradu, in maniere nesuperabil.

Si vu compara un qualcunc textu italian con su traductiones in Esperanto e in
Occidental, null hesitation es possibil: Occidental es mult plu
comprensibil al Italianes quam Esperanto. Noi cita por exemple li infra avis
quel on lee in italian in omni stationes ferroviari de Svissia.

// Italian {{{3
==== Italian

Avvertimento; è proibito: 1) di avvicinarsi agli isolatori ed alle
conduttore sotto alta tensione, come pure alle conduttore elettriche non
messe a terra, e di toccare simili parti degli impianti col corpo o con
oggetti, oppure anche semplicemente col getto d'acqua quando si lavano
i veicoli; 2) di avvicinarsi a fili pendenti o caduti sul suolo.

// Occidental {{{3
==== Occidental

Advertiment; es prohibit: 1) de avicinar se al isolatores e al
conductores sub alt tension, quam al conductores electric ne mettet a
terra e de tuchar simil partes del installationes con li córpor e con
objectes, mem anc simplicmen con li jetta de aqua quande es lavat li
vehicules; 2) de avicinar se a files pendent o cadet sur li suol.

// :pednote84555: Li errores lingual del textu esset correctet in ti \
// edition. Note del editor digital.

// [[esperanto, Esperanto]]
// // Esperanto {{{3
// ==== Esperanto{blank}footnote:[{pednote84555}]

==== Esperanto

NOTE: Li errores lingual del textu esset correctet in ti edition.
Note del editor digital.

Averto: estas malpermisite: 1) proksimiĝi al la izoliloj kaj al la
kondukiloj de alta tensio, kiel ankaŭ al la kondukiloj elektraj ne
metataj al la tero, kaj tuŝi similajn partojn de la instalaĵoj kun la korpo aŭ
kun objektoj, eĉ ankaŭ simple kun la ĵeto de akvo kiam estas lavataj la
veturiloj; 2) proksimiĝi al la dratoj pendantaj aŭ falitaj sur la
teraĵo.

// XXX NOTE: ci esset li marca original de págine -19-

Ma lass nos revenir a italian. In prim vise it vell semblar que Occidental
convene minu bon a Italianes quam Esperanto-Ido pro que su finales es minu
sonori. Ma ti finales -o e -a constitue solmen un aspect exterior: li
ver structura, li spíritu de italian es In realitá mult plu present in
Occidental quam in altri lingues international. Ples comparar li radicas, li
sufixes e li grammatica de omni ti lingues. Ad plu ti finales -o e -a de
Esperanto-Ido es plu mis-guidant quam util por Italianes, nam in ti lingue
ili have li signification resp. masculin et feminin. Expressiones quam
«granda matro, la filio» sembla risibil a omni romanic
popules. (Mem in polonés li finale -a indica un feminin ente.)

// XXX FIXED: «akutimig» -> «alkutimiĝi»:

Li autor del articul in «Haagsche Post» expresse ancor quelc remarcas tre
precios por nos per lor veracitá. Il confesse que il self recivet in
comensa tre strangi impression pri li quelc paroles de Esperanto, queles es
prendet ex su hungarian matrin lingue, por exemple: kolbaso, husaro,
cardo, papriko, cardaso, gulaso, pusto, pro li change del accentu, li
scri-maniere e li adjuntion del Esperanto-finale -o. «Longan tempon mi
bezonis por alkutimiĝi al tiuj vortoj.»

Ma *quo es ver por un hungariano, to es anc ver por omni altri homes*: li
finale -o, li change del accentu e del ortografie apari strangi e on
besona long témpor por acustomar se mem al paroles Esperanto prendet ex
su propri matrin lingue!

Nu! omni strangitás es supresset in Occidental. Li supra paroles es scrit:
czarda, papnca, gulash, puszta, etc., in Occidental quam in hungarian c con li
just accentu. Tande, quande li Esperantistes emfasa li simplicitá de lor
lingue In quel li accentu es sempre in sam loc e li substantives fini
sempre per -o, ili celebra in realitá un defecte!

Li sam autor fa ancor un altri candid confession: Parlante pri Francia,
il asserte que ti land have partes u Esperanto florea, ma altri regiones
u «nia lingvo estas preskaŭ nekonata».

Quande on save que in Francia Esperanto es propagat sin cessa desde 50
annus e con li apoy de mult e mult mecenes e ancor hodie per li presse e
li radiofonic emissiones, on questiona se qualmen it existe regiones u
ti lingue ne es conosset! On deve concluder que li publica es
irremediabilmen refractari al form del sistema. Li rasones ne deve esser
serchat tre lontan: ili esset dat del autor self: aspect strangi del
paroles pro li ínacustomat ortografie, obligatori finale per -o, poy
fals accentuation. Ili ne es li sol causes del resistentie del publica,
ma ili ja sufice por explicar it.

[.author]
R{dot} Bg.

// XXX NOTE: ci esset li marca original de págine -20-

// Li actual situation del lingue international {{{2
=== Li actual situation del lingue international

(Lettre de un Tcheco a un Italian)

Yo suposi, que in comparation con li divers sistemas del lingues
international on posse elider li sistemas a prioric: Volapük, Ro, etc.
In ti suposition, it va restar nos solmen du gruppes de lingues: Tis,
quel vole esser solmen simplificat lingues natural (Basic English,
Latino sine Flexione, etc.), e tis, quel have su propri construction e
grammatica, ma es basat sur li fundament de paroles, usat ja nu tot
internationalmen. Li prim gruppe, secun mi opinion, have null chances,
pro que un lingue talmen simplificat resta ancor tro desfacil e poc
comprensibil por altri nationalitás. Ultra to, ti lingues conserva li
irregularitás del lingue original. Adplu, it pose se ci li question:
quel simpsificat lingue deve esser introductet? Li anglés, li latin, o
un altri lingue? In omni casu un nation vell esser favorisat per li
introduction de un tal lingue e to certmen va esser poc simpatic al
altri nationes. Ergo, yo crede, que li sol bon solution es introduction
de un lingue adver artificial, ma tam bon constructet, que it deveni a)
tre facil, b) max regulari possibil, c) max natural possibil, d) max
international possibil, i.e. comprensibil al max grand númere de homes
possibil.

Li gruppe de lingues artificial es representat hodie de su max important
sistemas: Esperanto, Ido, e Occidental. E lass nos dir ja in comensa,
que Esperanto es li minim apt sistema. Yo self esset Esperantist, poy devenit
Idist, ma pos tre detalliat studie de ti du lingues, yo adheret nu a
Occidental. Yo considera it quam li max bon solution del desfacil
problema del lingue international. Occidental supera li dit sistemas in omni
punctus. It es li *unesim lingue international, quel usa li international
paroles ne solmen quam radicas primari, ma anc quam derivates.* Per li
ingeniosi construction de su sistema derivatori Occidental successat ligar li
*maximum de naturalitá con li maximum de regularitá.* On reprocha sovente
ad Occidental que it es irregulari, ma ples comparar p.e. con
Esperanto, quo es plu *regulari* e plu *natural*:

// XXX TODO: Alinear in li tabelle li radicas de Occidental secun li
// radica principal «sta». Vide li aspecte del original:
// http://anno.onb.ac.at/cgi-content/anno-plus?aid=e0g&datum=1937&page=22&size=26

|===
| Esperanto                     | Occidental

| unesim radica: star-i         | unic radica: sta-r
| secund radica: stabil-a       | sta-bil
| triesim radica: staci-o       | sta-tion
| quadresim radica: konstant-a  | con-sta-nt
| quinesim radica: substanc-o   | sub-sta-nt-ie
| sixesim radica: substantiv-o  | sub-sta-nt-ive
| settesim radica: cirkonstanco | circum-sta-nt-ie
| ma apu to: cirkaŭ             | circum
|===

Ples observar, que li occidentalic paroles es regularimen derivat *per
normal sufixes de occidental!* Tamen ili es totmen natural, de un unic
radica derivat!

// XXX NOTE: ci esset li marca original de págine -21-

// XXX TODO: Finir marcar li paroles secun li original
// http://anno.onb.ac.at/cgi-content/anno-plus?aid=e0g&datum=1937&page=22&size=26

Ples anc observar, que Occidental deriva ulteriori totmen natural paroles:
*stabilitá* (_stabileco_ in Esperanto!), *stationari* (_stacia_),
*stabilisation* (_stabiligo_) etc. On vell posser indicar centenes de tal
exemples: it es solmen impossibil, enumerar
les omni in un curt articul. Per su ingeniosi construction de derivation
Occidental atinge li maximum de naturalitá e internationalitá, conservante li
maximum de regularitá e facilitá. It es mult plu regulari, natural e
international e plu facil, quam li mentionat lingues. Pro to yo, benque
yo esset Esperantist desde mi 13-esim annu, ne hesitat adherer a ti sistema.
Yo tace pri li question de eufonie, pro que to es un question de gust
personal; on di, que Esperanto es minu eufonic pro li abundant sufixes
_-ojn, -ajn, -ujn_ etc. ma to ne
es forsan tam important, on save ya, que lingues con aspect tre
mal posse esser pronunciat tre bell, p. e. li lingue madyar. Lu sam,
quo yo
dit pri Esperanto, vale anc pri Ido, quel es solmen un Esperanto reformat. E on
vide it nu ja clarmen -- in mult punctus li «reformas» es un
passu retro. Introduction de Occidental va aportar
al homanité li grand beneficie, que Occidental va
conservar in altissim gradu li actual international
cultural paroles, li tot tecnic e scientific
nomenclatura, durant que Esperanto e Ido destructe
les per su artificial novi-formationes. Nequande li
homanité va accepter un lingue, quel fortia
dir: _malplimulteco, denunculo, organizaĵo, malheleco, virino, kialo,
kiomeco_ etc., etc. in vice de generalmen conosset occidentalic paroles:
*minoritá* (it.: minoritá), *denunciator* (it.: denunziatore),
*organisation* (it.: organizzazione), *obscuritá* (it.: ditto),
*fémina*
(it. femina), *motive* (it.: motivo), *quantitá* (it.: ditto) etc. Ples
anc comparar li totmen international expressiones queles devenit ja
proprietá de nor cultura: *Union postal universal*, (in Esperanto:
_Unuiĝo poŝta tutmonda_), *Unit States de America* (in
Esperanto: _Unuiĝintaj Ŝtatoj de Ameriko!!_ ) etc. Li conosset
institute de assecurantie nomina se in Occidental:
*Union Adriatic de Securitá*, ergo, tot internationalmen, durant que Esperanto
fortia nos dir: _Unuiĝo Adria de Sekureco_ (!)
Si on studia detalliatmen li tot question
on comprende, pro quo sr. Reynold declarat in
Genève, que introduction de Esperanto vell esser «un dangere por li
education e por li alt cultura».

Esperanto destructe li aquisitet cultural valores, Occidental conserva les. E
to es li enorm beneficie, quel va dar al homanité li introduction de
Occidental. It es solmen damage, que li Esperantistes,
pro lor laudabil devotie a lor sistema ne
vole vider ti factes. Ili pensa, que propagante Esperanto,
ili infortia li idé de un lingue
international, ma in veritá, ili *noce* li tot afere. Ti hom,
quel va unquande successar persuader les pri ti enorm errore, va haver
li maxim grand merite pri li idé del lingue international.

[.author]
J{dot} Svec, Praha.

// XXX NOTE: ci esset li marca original de págine -22-

// Li finale del adjectives e del adverbies in Occidental {{{2
=== Li finale del adjectives e del adverbies in Occidental

Save vu quel es li ultim argumentes de nor confratres contra nor lingue
natural? Ili es enunciat de Sr. R. in un lettre adressat a Dr Dal
Martello in response a su demission del Ido-Union:

____
Multa kozi en Occidental esas tre bona, tamen ne plu bona, kam en Ido. Por
ex. la fino del adjektivo es ecelante solvita en Ido per -a. La -i dil
Occidental konfuzigas precipue la sudlandana lernanti di Occidental. Pro quo la
pezoza tre leda -men en adovrbi? La -e en Ido es multe plu facile
aplikebla e memorebla…
____

Contrarimen al Idistes quel, desde li demission de Sr. Matejka quam
redactor, evita omni discussion linguistic e contenta se per repetir
sempre li sam assertiones cent vezes refutat, noi va exposir ti question
del finales, adver tre curtmen.

In prim li question del finale del adjectives ha ja esset tractat in
Cosmoglotta de may 1928, in un articul tre complet e documentat de Sr.
A{dot} Z. Ramstedt. In it Sr. Ramstedt monstra que li «lingues de Europa ne
conosse obligatori special signes por substantives e adjectives» (Ergo
ne «-o» e «-a»!!!); e tamen in li lingue international, it es necessi haver
un finale distintiv pro rasones grammatical o eufonic. Quel posse esser
li vocales max justificat por li adjectives. Sr. A. Ramstedt pruva que
in omni casus it ne posse esser «-a» quam in Esperanto-Ido:

____

Pro que li «a»-temas es regularimen feminin ne solmen in li latin e
romanic lingues, ma originalmen in omni aric lingues, ti ha esset
comprendet partú quam formal caracteristica por li feminines. Li
corelate es «o», quel pro to ha recivet masculin sense… Si alqui vell
referer a ti tematic vocale «a» quam li natural finale por adjectives, un
altri hom vell con li sam jure postular «o»…

Ma inter nominal temas noi trova in li aric lingues un grand númere de
temas finient per «-i» queles es neutral pri lor grammatic génere. It es
remarcabil, que noi trova inter ili un grand númere de adjectives, ne
solmen primari ma anc derivat: _omni-s, suavi-s, brevi-s,_ etc. In li
latin omni adjectives finient per li sufixes _-aci, -bili, -ili, -ali,
-ari, -ensi, -ori, -nti,_ etc., esset «i»-temas, e quo es gravissim por
nos, un masse de ili es international paroles.

____

Finalmen, Sr. Ramstedt signala li facte max important quel justifica li
adoption de «-i».

____

Si noi torna nor attention al sufixes, noi es frappat per li
abundantie de «-i» quam vocale in li adjective sufixes, u it sembla har
esset victoriant in diferent lingues e durant diferent témpores. Noi
have por ex. in li latin sufixes quam _-ic, -in, -im, -id, -il, -it,
-ist,_ etc., in li germanic: _-lich, -lig, -ly, -ig, -y, -isch, -ish,_
etc., in li Slavic _-ik, -in, -iv, -isk,_ etc., De special interesse es
li sufix latin _-ic,_ D _-ig,_ A _-y…_ Ti sufix, quel in anglés e
scandinavic lingues nu es pronunciat solmen «-i» es ta tre vivent
e productiv: A _might-mighty, storm-stormy,_ Sv _mod-modig,_ D
_Kraft-kräftig._
____

Noi peti pardon pro que noi cita solmen un parte del demonstration del
linguist de Helsinki, ma ti parte sufice por esser convictet. E nu, lass
nos examinar li question del *finale del adverbies.*

Quicunc es poliglott save que it existe ja un sufix international por li
adverbies; it es _F -ment, I -mente, H -mente_ (Ex.: lento, lentamente;
libre, libremente; mensual, mensualmente, etc.) _Port. -mente, Prov.
-men._ Null finale gramatical possede un tam remarcabil internationalitá.
Por refusar ti finale e pretender que sol «-e» es bon, on deve ignorar
quo es li principie del maximum de internationalitá.

Ma regretabilmen un grand númere de nómines, in li vocabularium
international, fini anc per -ment. It sembla tande necessi distinter li
nómines e li adverbies e ne usar sam sufix por ambi. On deve modificar
un poc un de ili, ma quel? Ci es pruvat quant seriós, meditat e genial
es li ovre de E. de Wahl:

// XXX NOTE: ci esset li marca original de págine -23-

Si noi studia li nómines finient per «-ment», noi vide que sovente ili da
nov derivates. Por ex.: _argu-er, argu-ment, argu-ment-ar,
argu-ment-ation, orna-r, orna-ment, orna-ment-al, orna-ment-al-is-ar_
(Pluri centenes de simil exemples).

Do, pro li derivation, it es índispensabil conservar intact li finale
«-ment» in li nómines. Li modification deve do efecter se sur li
adverbies. On posse acurtar levimen lor finales «-ment» a «-men», quo ne
impedi li comprension, nam omnes va facilmen percepter que rarmen,
joyosmen, etc., es li adverbies derivat de rar, joyos, etc.
Altri argument: li germanic e slavic popules es acustomat a curt
finales por li adverbies; do «-men» es un specie de solution medial inter li
nord e li sud. E on ne posse dir que it es ínnatural, nam it existe in
Provenzal in quel it es li fructe del natural
evolution.

Ma secun Sr. R. ti finale «-men» es «pezoza (= pesant) e tre leda» (!!!).
Li sam homes quel vole far dir nos «bazizesas, necesesas,
respondizesis, donacesos» es chocat de «-men». On save que ti finale es
pronunciat in Occidental exactmen quam in parol _Carmen_.

O grand Bizet! li immortal nómine quel vu popularisat in li tot munde
es do, in realitá, un vocabul «pesant e desbell», un pruva de gust
detestabil! E vu, popules italian, hispan, portugalés, francés, prende
li sac e li cindre, nam it ne existe salvation por vos: vor adverbies
fini per «-ment»!

Seriosmen parlat, on deve conceder nos que si li max bell e sonori
lingues national usa «-ment» por li adverbies, li sam finale, acurtat a
«-men», ne posse nocer li eufonie de Occidental, tam plu que in Occidental it es
permisset vicear li adverbie per li adjective si li clartá ne es
diminuet.

[.author]
R{dot} Bg.

// Protestation {{{2
=== Protestation

Benque Cosmoglotta es declarat neutral religiosmen e politicmen, su
redactor exceptionalmen intra sur un politic terren por
protestar contra un alegation idistic. Li jurnal Centerbladet (februar
1936) ha publicat un articul pri li obligant arbitrage inter states. It
indica que ex 44 states, 9 inter queles trova
se Svissia, ne acceptet li obligant arbitrage; tande, secun sr.
Röhnisch, ti 9 states es «por violento-procedo e kontre fratala procedo»!!!

Li intention de sr. R. servir li pace es excellent in se self, ma noi fa
remarcar le li falsitá de su demonstration; quam cives, noi protesta
energicmen contra ti accusation que nor land es «por violent procede e
contra fratral procede» solmen pro que it ne ha signat li
obligant-arbitrage. Forsan sr. R. ignora que Svissia es in casu special
in Europa: it es declarat *neutral*; it anc es li sede del Societé del
Nationes. It es sempre citat quam exemple de pacific vive, pro que tri o
quar rasses, lingues, religiones vive m excellent harmonie in un
Europa dividet e plen de odies. Concluder del absentie de obligant
arbitrage, (quel es in conexion con su
obligatori neutralitá) que Svissia es
por violent procede, es un íncomprensibil
monstruositá.

// XXX NOTE: ci esset li marca original de págine -24-

// Turisme {{{2
=== Turisme

// Li viage circum li terra {{{3
==== Li viage circum li terra

Til li XVI-esim secul, li sol idé viagear
circum li glob vell har esset considerat quam un follie, pro que on
generalmen ignorat que li terra esset sferic. Por citar un exemple del
convictiones del Antiquos, noi fa memorar solmen historie de Virgilius.
Virgilius, episcop de Salzburg, assertet que it existet antipodes. Ma ti
opinion semblant tam strangi e tam dangeros que Bonifacius, episcop de
Mainz accusat su colego pri heresie avan li pápa Zacharie. Pos long e
passionat discussiones, Virgilius esset condamnat quam heretic pro su
crede al antipodes.

Pos li decovrition de America per Colombus, on provat far complet viage
circum li terra. Li unesim, Magellan, successat ti viage in tri annus.
Ex su 5 naves departet de Europa li 6 septembre 1519, un sol revenit li
20 septembre 1522.

Tri annus esset li minimum necessi por circumear li terra, ancor in li
comensa del 19-esim secul. Ear plu rapid ne esset possibil tam long quam
null ferrovia existet por traversar li Unit States de America.

Li creation de ti ferrovia del Atlantic al Pacific permisset al
autor francés Jules Verne Imaginar su «Tour du Monde» in 80 dies.
Strax poy, un yun american jurnalista, Miss Nelly Bly, provat realisar
li record revat del scritor. ella successat, in facte, circumear li
terra in 72 dies e six hores.

Quelc annus plu tard li Transsiberian ferrovia esset finit, li
circumeada devenit facilissim. Un Angleso, li colonel Burnley-Campbell
compleet it, in 1907, in 40 dies. In 1911, un Franceso, sr. Jagerschmidt
successa it in 39 dies. In 1913, in fine, un American, sr. Mears,
besonat solmen 35 dies.

Li guerre interrupte ti febre del recordes; in 1926, du
Americanes, Sr-es Evans e Wells, usante successivmen auto, ferrovia,
nave e avion, besonat solmen 28 dies. Hodie,
mersí al sol avion, li témpor es ancor plu
curt, forsan 10 dies o mem un semane.

// Balzac in viage {{{3
==== Balzac in viage

Li grand francés scritor Balzac viageante in
Austria hat trovat un elegant maniere payar li postiliones sin riscar
esser furtet.

-- Yo esset tre embarassat in chascun relé, racontat Balzac. Qualmen
far por payar? Yo ne savet li german lingue e ne conosset li moné del
land. To esset tre desfacil.

Vi quo yo imaginat. Yo havet un sac plenat de micri pezzettes argentin
de kreutzers. Arrivat al relé, yo prendet mi sac; li postilion venit al
porta del carre; yo regardat le attentivmen inter li du ocules e mettet
in su manu un kreutzer… du kreutzers… poy tri, poy quar, etc. til
que yo videt le subrider. Strax quande il subridet, yo comprendet que yo
donat un kreutzer in tro… Rapidmen yo reprendet mi pezze e mi mann
esset payat.

// XXX NOTE: ci esset li marca original de págine -25-

// Politesse {{{3
==== Politesse

Ti historie evenit in un hotel de Brighton. Un Franceso petit
pri su factura e, pos har leet it, constatat que it esset abominabilmen
inflat.

Sin hesitar il payat, poy il petit que li patron veni. Ti-ci arivat
sin hasta pro que il esset acustomat al protestationes del clientes
indignat pro su
precies.

Ye su grand astonament, li Franceso recivet le subridente e
apertente tot larg su brasses, il atraet le sur su péctor e prodigat le
li max calid pruvas de afection.

-- Lassa me inbrassar vos, car amico.

Li clientes del hotel hat amassat se circum li du homes.

-- Pro quo ti tendresse dit li hotelero, tre astonat.

-- Pro quo? Ma ples regardar ti factura. E il deplicat li factura sub li
ocules de su conversator.

-- To es vor factura, yo vide it bon, ma quo omni to significa?
questiona li hotelero.

-- To significa, declara li Franceso con plorant voce, que nequande, o
ve, nequande noi va revider nos unaltru. Adío!

E il saltat in su auto durant que li clientes eclatat de ride e que li
patron restat stupefat.

Li sam vésper, li plupart del viageatores hat quittat li hotel.

// Un bon farce {{{3
==== Un bon farce

Un die, Mark Twain incontra in un station un amico quel
dit le:

-- Yo es sin moné. Esque tu posse prestar me un dollar por que yo posse
prender mi billet?

Regretabilmen, respondet Twain, yo ne have suficent moné por payar du
billetes, just li mei; ma pro que vu viagea al sam loc quam yo, vu
solmen cela vos sub li banca e yo cela vos per mi gambes.

Talmen esset fat. Li controlero ariva e Twain da le ne un ma du
billetes, queles il ha comprat sin dir it. Li controllero tande: --
Ma u es li altri viageator? -- Il es sub li banca, responde li
humorist, quel adjunte in un confidential ton: Esque vu anc ne trova
que ti garson es original?

// Bizarr identitá {{{3
==== Bizarr identitá

Un Franceso, quel hat viagéat in Norvegia, raconta li
amusant sequent aventura.

II arivat un die in li max bon hotel de un micri cité e demandat un
chambre. Just quande il volet promenar, il subitmen pensat que il ne ja
hat inscrit su nómine in li registre del extranieros. Il informat do li
gerente pri to, expressente in norvegian lingue li desir inscrir se.

-- Ínutil, senior, respondet ti-ci, to es ja fat.

-- Qualmen to es possibil, replicat li Franceso astonat. De vu conosse
mi nómine?

-- Yo copiat it de sur vor sac, dit li Norvegiano.

E il presentat a su cliente li registre in quel ti-ci leet con
stupefation su nómine:
_Senior Cuir de Russie garanti._ +
(In Occidental: Sr. Cute de Russia garantiat [yufte].)

// XXX NOTE: ci esset li marca original de págine -26-

// Li max grand viageatores del antiquitá: li Romanes {{{2
=== Li max grand viageatores del antiquitá: li Romanes

[.author]
(del «Pesti Hirlap» de Budapest)

On viageat mult in li antiquitá. Li legendari tures del Fenicianes, del
Cartagineses e del Grecos pruva it. Tamen nequi viageat plu quam li
roman popules, quel adver esser facilisat per li perfect statu del rete
de vias covrient li tot Imperia.

// Li perfection del roman vias {{{3
==== Li perfection del roman vias

(Image: Carre.)

Li max bon pruva del soliditá de ti
vias es que hodie li plupart de ili dura ancor. Ti rete extendet se
de Grand Britannia til Etiopia e de Portugal til li fund del Minor
Asia. On posse remarcar que ho-témpor li
balcanic landes ne possede vias tam perfect
quam tis del roman Imperia.

// Li Baedeckers del Antiquitá {{{3
==== Li Baedeckers del Antiquitá

Li Romanes possedet anc guid-libres, quel
esset nominat tande Itineraria. Vegecius, li autor de un manuale de
roman militari arte, di que su contemporanes havet libres de geografie
sovente ilustrat e tre precis, queles esset utilisat quam hodie nor
cartes de stabes. It existet anc geografic cartes, de queles alcunes
pervenit til nos, ma ili esset sat rudimentari e dat del munde un image
grossier e sovente deformat. Li itinerarias in revancha esset redactet
con grand cuida. In comensa, ili consistet unicmen in li list del divers
vias del Imperia, con indication del distanties e del corespondenties,
ma plu tard, ili devenit ver guides destinat atraer li atention del
viageatores sur omni curiositás historic, artistic o mitologic disperset
sur li territoria.

// Li postal servicie {{{3
==== Li postal servicie

Li administration de ti gigantesc Imperia
necessitat un servicie de curreros tre ramificat. Li stationes de relé
esset distant de circa 36 km. Li administration possedet un servicie
rapid de transport de merces. Ti sistema esset directet de special
functionarios quel, in alcun maritim cités, in Ostium, por exemple,
havet sub lor comanda un nautic equipage de unesim importantie. Mersí al
ínnumerabil testimomes quel venit til nos, noi save que li medial
vitesses del administrativ curreros esset sur terra de 15 km in un hor
e sur mar de 7 km.

// XXX NOTE: li marca original de págine -27- esset in li sequent
// paragraf:

// Antiqui lette-vagon {{{3
==== Antiqui lette-vagon

Li cives max rich viageat in lor personal
carres equipat luxuosmen. Ma li notabilitás esset acompaniat de excessiv
pomp. Talmen Nero nequande viageat sin almen mill vehicules trenat de
mules equipat de argente e precedet de curreros sur cavalles,
omnes vestit in purpur. Ti pomp esset in ultra por li Notabiles
del Imperia un necessitá por impressionar li popul. Pro to, ili esset
sequet de mult e mult sclaves chargeat de
sumptuosi covrimentes, de oriental tapisses,
de aurin e argentin platiles, de magnific cristalles. Plinius Ancian hat
fat installar un buró in su carre, e durant li viage il continuat dictar
a su stenograf, nam li Romanos ja usat li
stenografie.

Un grand númer de roman carres esset munit de un aparate inventet de un
mann nominat Heine por mesurar li distanties, e quel on posse considerar
quam un digni antecessor de nor taximetre. It existet mem ver
lette-carres, queles on nominat «dormitorias».

// Li doanes {{{3
==== Li doanes

Li Romanes hat installat in lor Imperia un servicie de
doanes tre complicat, quel entusiasmat li publica tam poc quam li doane
de hodie. Li roman doaneros perceptet taxes de 2,5% sur omni objecte
judicat ne índispensabil al viage; ili havet li jure explorar li
paccages del viageatores e confiscar li merces impostat e ne
declarat. Li soldates, quam li diplomates de hodie, ne esset submisset
al control. Pro to, lor sac servit sovente
far passar interdit merces, quam hodie
li diplomatic valise! Plutarchos, in un de
su lettres, fulmina talmen contra li doaneros: «Ili exaspera me
quande ili subverte mi tot paccage».

Li securitá del vias. Un del serios ínconvenienties del viage in li
antiquitá esset li grand númer de bandites, queles trublat alcun
provincias. Li administration possedet naturalmen un ver policie
del vias, ma su eficacitá esset mult tro micri e sovente li
populationes protectet li bandites, quam ante poc témpor li habitantes
del insul Corsica protectet su rauberos contra li francés
policie.

// Li animales ha poc a poc aprendet li code del vias {{{2
=== Li animales ha poc a poc aprendet li code del vias

Plu inteligent quam
mult homes, li animales ha perfectmen adaptat se al prudent necessitás
del progress. Por exemple, mult canes regarda circum ili ante traversar
un rute e avansa solmen si ili es cert que li via es líber. Specialmen
li fox-terreros nequande oblivia ti precaution hodie.

On ne plu vide canes cuchat in li medie del via quam antey; on ne plu
vide les current pos li cicles e li carres aboyante. Ili resta sur li
sill del portas o sur li trottuores e ne es terret del bruidas quel,
ante 20 annus, fat fugir lor antecessores. Ili obedi rapidmen al ordon
del «claxon».

Antey li gallines fugit avan un auto just in li direction del
vehicul. Hodie ili save selecter li loc u ili posse escapar del morte.
Anc li vaccas, li svines, etc.

Li animales es presc ne plu dangerosi por li chofero. Ili ha conformat
lor mores al nores. It existe ta, por li scientist, curiosi studies a
far pri li transmission del hereditá.

Sur li rute, li hom mane li max grand dangere por li chofero.
Ti conclusion ne es flattosi por li homanité e su
inteligentie.

[.author]
Ex li «Petit ami des animaux».

// XXX NOTE: ci esset li marca original de págine -28-

// Albergos de yunesse -- Un international movement por li yunes {{{2
=== Albergos de yunesse -- Un international movement por li yunes

(Image)

Li albergos de yunesse es hodie un del max grand movementes por li
yunité in li munde. Su lulluore stat in Germania, un land con antiqui
migratori traditiones. On solmen besona directer li atention al
migrationes del artisanatu, un custom quel ha permanet til ti ci dies.

In nor dies de industrialisation, li idé prendet un altri direction. Li
yunité esset fatigat del vive in li grand cités, u omni natura esset
mortat de cement e petre, stal e machines. Ili sospirat a retro-ear al
natura, al vive in plen aer, al tranquilitá del grand forestes, al
marchada sur li apert vias, al solemnitá sub li etern stelles. Solitari
o in gruppes ili fat excursiones a proxim e lontan locos, jacet
primitivmen u it convenet…

*Li fundator del movement* por albergos de yunesse es li german
instructor Richard Schirrmann, un mann qui ha interessat se tre mult
por li fisic e psichic developament del yunité. Il comprendet que it
esset necessi introducter un plu regulari caractere al movement
migratori, e in prim it esset urgent trovar medies por procurar modic ma
secur logimentes al sempre crescent númere de yunes qui, con sapates
mgratori sub li pedes, eat cantante e ludente ad in li munde. In li
comensa del grand guerre it existet albergos de yunesse in Westfalen,
Rheinland, Sachsen e quelc altri regiones ad u li voca de Schirrmann hat
penetrat.

In 1919, li german liga por albergos de yunesse esset fundat in Burg
Altena, quam li unesim national organisation por ti scope. Desde ti
témpor it ne ha cessat crescer. In 1911 it esset in Germania 17 albergos
con 3000 noctationes; in 1919, 300 albergos con 60.000 noctationes, e
in 1935 li ciffres montat a plu quam 2000 albergos e 6.537.300
noctationes.

Li movement bentost expandet se al germanes vivent in vicin landes;
albergos esset creat in Danzig, Memel, Estonia, Latvia, Tchecoslovacia
(Sudetenland) etc. Ma ancor it esset restrictet al germanes, e it
semblat que it vell permaner exclusivmen german. Alor, in li annus circa
1930, it subitmen eclatat in divers landes. National associationes por
albergos de yunesse esset fundat in Anglia, Dania, Nederland, Irland,
Norvegia, Scotland, Svissia, e plu tard in Francia e altri landes. Li
organisationes de ti ci landes bentost devenit grand e fort, benque li
german organisation ancor superpassa les in númere de albergos, membres
e noctationes.

Li *associationes del divers landes* strax sentit li necessitá iniciar
*relationes* con unaltru. Li yunes ne solmen fat excursiones in su propri
land, ili transpassat li frontieres por conossentar se anc con li
extrania. Li national associationes comensat far conventiones pri
reciprocitá de admission: li membres de un association esset admisset
al albergos del altri quande ili monstrat su membre-carte.

// XXX NOTE: li marca original de págine -29- esset in li sequent
// paragraf:

In 1932, li nederlandés association invitat a un conferentie in
Amsterdam li International Arbeitsgemeinschaft für Jugendherbergen
(International Colaboration por Albergos de Yunesse) esset fundat.
Richard Schirrmann, fundator del movement, devenit presidente del
international federation, e Dr D. L. F. J. Deelen, Amsterdam, electet
quam general secretario. Ambi ha conservat su oficies desde tande e
esset reelectet ye li ultim congress in autune 1936. Li federation ha
tenet 5 congresses: in Nederland 1932, Germania 1933, Anglia 1934,
Polonia 1935 e Dania 1936. Li
proxim congress va evenir in Francia. Durant li congress in Anglia, li
congressistes esset Invitat che Ramsay Mac Donald, qui tande esset prim
ministre, e qui ha interessat se mult por li movement. (In 1932 il scrit
li prefacie al Scot guide de albergos.)

Li international federation ha fat mult por obtener plu uniform
regulationes in li diferent landes, p. ex. conformitá pri membre-cartes.
Con poc exceptiones li membre-cartes de un association da admission al
albergos de omni national association adherent al federation.
Associationes in li sequent landes es membres del
international federation: Anglia e Wales, Austria, Belgia, Dania,
Danzig, Francia, Germania, Irland (e Nord-Irland), Latvia, Luxemburg,
Nederland, Norvegia, Polonia, Rumania, Scotland, Svissia,
Tchecoslovacia, U. S. A.

Albergos anc existe in Canada e Svedia, e mem in tam distant partes del
munde quam New Zealand e Nederlandés Java it deve trovar se albergos.

*International albergos.* -- Por fortificar li international federation
it ha esset decidet crear tal nominat International Albergos de Yunesse
in li diferent landes, un in chascun land. Li eventual profite de ti ci
albergos deve ear al casse del international organisation. Ye li sam
témpor ili deve esser foyieres del international vive. Til nu li sequent
International Albergos ha esset apertet: Overburgh sur li insule
Schouwen apu Rotterdam, Nederland (li unesim International Albergo del
munde); Burg Altena in Westfalen, Germania (li unesim Albergo de
Yunesse in li munde); Richard Schirrmann Hostel in Northfield,
Massachusetts, U. S. A. (li unesim albergo de America).

In ti ci annus li Albergos de Yunesse ha devenit un enorm movement. It
ha, in fact, esset nominat li max grand movement yunessal del munde.
Generalmen li albergos da admission sin restriction de etá. (In Svissia
tamen li etá-límite es 25 annus). Malgré to li grand majorité del gastes
es yunes. Li membre-contribution es usualmen graduat secun li etá.

*Beneficies por li yunité.* Li beneficies del albergos por li yunité ne es
facil a enumerar. Dante al yunité li facilitás de modic ma secur
noctationes ili ha possibilisat les far excursiones e migrationes in
patria e in altri landes. Explorationes fat, monstra que li migrationes
in plen aer have un excellent influentie sur li sanitá del yunes. In
ultra, ili obtene un conossentie pri su propri land -- e pri li
extrania si ili transpassa li frontiera -- quel ili ne vell har aquisitet
ex alquel libre, quant eloquent it ha esset scrit.

Li albergos jace generalmen ye un distantie de un ped-marche de un die.
Ili es de omni specie, de grandios yunité-castelles -- specialmen in
Germania -- til primitiv acomodationes sur palle. In li max mult casus
ili ha esset installat in old domes queles ha esset convertet por li
scope. Ili mey esser usat exclusivmen quam albergos o ili mey esser
etablisset in conjunction con farm-domes, salas de reunion, scoles, etc.
Li yunes fa self li max mult del labor por adjustar e nettar li albergo
pos li usu. Ili es conductet de patres e matres albergatori.

Mult *eminent persones ha interessat se* por ti movement. Noi ha ja
mentionat Ramsay Mac Donald. Mrs. Franklin D. Roosevelt ha dit: «Li
idé pri american albergos yunessal sembla esser excellent e merita
incorageament. Sin dúbita it vell esser un grand educational avantage e
imens recreational valores por li yunité de nor land, particularmen in
li present témpor.» Un membre del cabinet de Roosevelt es, in ultra,
membre del comité national del american organisation.

In Francia, u it nu existe ca. 400 alberges, Sr. Léo Lagrange,
sub-secretario de state por ocie e sport, ha declarat que il desira
augmentar ti ci númere til 1000, quo va dar un complet rete de albergos
in ti land.

In Hungaria li guvernament ha comissionat a un professor universitari
fundar un association por albergos yunessal.

Hotempor it existe circa 4000 albergos yunessal in li munde, e li númer
sempre cresce. In future li position del movement va esser plu e plu
important. On posse tranquilmen predir que mult landes u li movement ne
ha ancor penetrat, va accepter it. It ne ha solmen monstrat se esser tre
vivicapabil, ma it ha ancor pruvat que it possede un grand capacitá de
expansion. Quam null altri movement it ha respondet a un demande del
epoca.

[.author]
Original articul de Karl Krogetad (Norvegia).

// XXX NOTE: ci esset li marca original de págine -30-

// Li pont {{{2
=== Li pont

Curt témpor ante li guerre, morit li anglés marchale Lord Roberts.
Moltke nomina su campanie in Afghanistan un del max grand actiones del
historie militari. In su memories Lord Roberts raconta li sequent
instructiv historie; un experientie fat, quande in li annus settant del
secul passat on confidet le quam yun colonel ye unesim vez un
índependent comandament.

Il devet punir un savagi tribe quel vivet in li jungle e molestat per
raubaci assaltas li pacific inhabitantes del agricultori land frontieral
vicin. Li desfacilitá essential esset mem solmen atinger li tribe
ínamical. Tra li jungles ductet null via. Kulis devet per haches batter
e crear li strada ínmediatmen avan li marchant colonne.

// XXX NOTE "fluvie (n.)  torrent (n.)" ->  fluvie torrentant

Pos har avansat in ti penosi e lentissim maniere durant circa du dies,
on arivat che un fluvie torrent, fluente tra li forestage e impediente
li continuation del marcha. Li tot colonne devet haltar, e durant que li
soldates juit li ínexpectat repós, Roberts fat venir li
oficero-ingeniero quel just hat venit del ingenier-scole in Chatham,
monstrat le li desfacilitá e petit le constructer un pont súper li
fluvie. Li ingeniero declarat strax comensar li necessi mesuras e
calculationes, laborat un témpor med su Instrumentes ye li rive e poy
eat in un tenda installat por le, a un table improvisat, por calcular.
Un hore hat passat, un duesim comensat e passat; ancor sedet in li
tenda e esquissat su planes.

Li colonel ja hat misset quelcvez a le por questionar ca il esset pret e
li labor posset esser comensat. Il stat ínpatient che li rive e regardat
li sole, quande li kuli superior del escorte aproximat se e questionat:

«Colonel Sahib, tu besona ci un pont, ne-ver?» -- «Yes!»-
«Permisse tu, que yo fa un?» -- «Si tu posse, certmen.» --  «Strax,
colonel sahib!»

Strax li mann dividet su kulis. Unes curret ad-supra li rive, abattet
con grand rapiditá alt bambús, e jettat les, secun necessitá rapidmen
preparat, in li aqua. Plu infra altri kulis hat, formante catenes
tenente se ye li manus, descendet in li aqua quel esset torrent ma
solmen atinget lor péctores, e habilmen captet li svimmant truncos,
ligat les rapidmen per solid bast-cordes, durant que altri kulis fixat
li extrem traves ye ambi lítteres al rive. Un duesim strate de truncos
esset posit travers súper les, e in incredibilmen brevi témpor stat
constructet un ponte advere chancellant, ma tre solid, sur quel mem li
quar litt cannones del corpo de expedition posset transversar li
fluvie.

Quand Roberts hat constatat to contentmen, il eat al tenda del
oficiero-ingeniero. Ti ci ja venit le incontra e raportat que su
calculationes esset finit, li pont posset strax esser constructet, si on
vell dar le li necessi materiale de ferre, ligne, crampones etcétera e
li laboreros.

// XXX NOTE: ci esset li marca original de págine -31-

«Ples far antey ancor un inspection local ye li fluvie.» dit li colonel e
ductet li yun mann tra li árbores a un vacui plazza apu li rive, de u il
posset vider li cap del colonne, oficeros, cavalleristes, infanteristes
ja marchant súper li pont, durant que li kulis ye li altri rive ya
abattet per alt-sonant colpes de hache árbores e boscage e preparat li
via.

[.author]
(Autorisat traduction ex german de Ilmari Federn.) Karl Federn.

// Cronica {{{2
=== Cronica

// Austria {{{3
==== Austria

Un Austrian Occidental-Liga, por li propaganda de Occidental in
Austria es in fundation. -- Du curses de Occidental es dat nu in Vienna; un
conferentie pri nor movement evenit in ti cité li 27 januar e recivet li
visit del filia de Sr. E. de Wahl.

// Dania {{{3
==== Dania

Just aparit li Occidental-Dansk Ordbog (Vocabularium
Occidental-dan) redactet de Sr. Ilmari Federn, secretario del Occidental-Academie, e
de Niels Haislund, secretario de Sr. prof. Jespersen -- Precie 50 cts
sviss -- Ti brochura contene un resumate del grammatica de Occidental e li
traduction in dan del 1500 max frequent paroles de nor lingue. It es li
unesim tom de un colection de vocabulariums de Occidental, quel va esser
continuat.

// Francia {{{3
==== Francia

Paris -- Li 16 Januar, evenit un contraditori discussion
con li esperantistes. organisat del Gruppe Proletari Interlinguistic de
Paris. -- Secr. Toublet, 21 Rue de Loos, Paris 10 -- Sr de Guesnet fat
conosser Occidental, e li Esperantistes respondet per li customal
argumentes: Esperanto es un fact, li altri lingues es solmen projectes.
Sr Papillon, Idist. partiprendet e combattet li ciec conservatism del
Zamenhofistes.

// Italia {{{3
==== Italia

Occidental esset anunciat in li revúe italian Saggi e Commenti,
de Roma e Le lingue estere, mersí a nor nov colaborator St. Ing. Dr dal
Martello. -- Dr Guidi de Roma anc demissionat del Ido-Uniono e adheret
a Occidental.

// Svissia {{{3
==== Svissia

Li Bollettino no 4 del Edizione trimestrale a cura del
Comitato del Ferrovias (Ticino) publica li traduction in Occidental del
paroles concernent li trenes.

Pro li crescent extension de Occidental nor Centrale besona auxilie li activ
secretario del Occidental. Academie, Sr. Ilmari Federn. habitant Copenhag,
acceptet venir durant 1937 in Chapelle e consacrar su tot témpor a Occidental.
Ti solution permisse felicimen concentrar li labores del propaganda, del
administration de Cosmoglotta e del Academie in un sol loc. 1937 va do
esser un annu de grand e fructosi activitá por Occidental.

TCHECOSLOVAKIA. -- Apparit un nov revúe por li propaganda de Occidental sub
li nómine de Occidental e redactet in tchec. Su editor es Sr. Jan Kajš.
Li adresse del Redaction e administration es: Brno 12, Bartosova 10. Li
unesim numeró publica un long articul del autor tchec Sr. Scheinpflug,
poy un resumate del vive de Sr. E. de Wahl. Noi desira un grand success
a nor nov confratre.

Articules pri Occidental continua apparir in grand jurnales tchec. precipue in:
Nezavislá politika.

// URRS {{{3
==== URRS

Sr. Kofman, li creator del movement Esperanto in Russia ante
48 annus, informa nos que su grand dictionarium russ-occidental es nu
finit. Li tot manuscrite es controlat de Sr. E. de Wahl.

// Abonnament a Cosmoglotta {{{2
=== Abonnament a Cosmoglotta

Fr. 3.50 sviss; Fr. 17.50 franés; RM 2.10;
KC 22.—; 0,80 dollar; 3 s. 4 d.; Fr. 22.— belgés; fl. dan kor.
3,60; sved kor. 3.20; Lira 14.—; öS 4.30: 12 respons-cupones.

// XXX NOTE: ci esset li marca original de págine -32-

// Cosmoglotta B 10 (1937-04) {{{1
== Cosmoglotta B 10 (1937-04)

Serie B, poligrafat -- «INFORMATIONES» -- April 1937 -- Nró 2 (10)

Index del contenete ples vider ultim págin

// Esque vermen Occidental es caotic? {{{2
=== Esque vermen Occidental es caotic?

// XXX REMARK Articul republicat in du partes in numerós B 69
// (1945-04) e B 71 (1945-06).

// XXX TODO Comparar con li republication de 1945.

[.author]
E{dot} de Wahl

To emfasa sempre nor demifratres e demonstra it per exemples ex un o
altri articul trovat in un de nor revúes.

Ma to ne es li culp de Occidental self, ma plu de su usatores e
specialmen de Franceses o Angleses o persones pensant que li lingue
international deve esser un mixtion de ti du lingues: ili pensa que
omnicos trovat in un o altri de ti lingues, o mem in ambi, es
international. To es un fundamental erra, specialmen si ti formes
representa ancor exceptiones e ínregularitás in li sistema de
Occidental.

Noi ne deve obliviar que just ti du grand lingues (o plu rect li popules
parlant les), have null interesse pri un lingue international. Do li lingue international va esser
introductet ne per ti popules, ma just per li altres, i.e. li micri
popules europan, e li grand popules ne anglo-romanic. Ma naturalmen ne
contra li resistentie de ti grand popules. To significa que it va esser
introductet per lor passiv reception de it. To implica que li lingue international deve
esser tal, que it va esser comprensibil por ili sin grand studie, quasi
in unesim vide. Ma to naturalmen ne significa que li lingue international va esser un
mixt anglés-francés. Yo ha multvez emfasat li necessitá de un clar
autonomie por chascun realmen vivent lingue, it es, just to, quo es
contrari al cáos! Li lingue international deve esser quant possibil clar e regulari,
sin perdir naturalitá.

Quo es naturalitá? It es li sequentie al leges natural. Til li aparition
de Occidental on pensat que it es suficent que li lingue international mey rigorosimen
sequer ti leges queles on statuet arbitrarimen, o secun superficial
exploration.

Li juristica *statue* leges, queles on deve sequer! Li vive obedi al
leges natural queles noi deve *aprender*, por, sequente les, posser
acter sin damage.

Tal es anc li cose con li cáos in Occidental. In li lingue international it ne lice
statuer un lege e sequer it automaticmen, sin egardar, ca ti lege es
conform con li factic existent leges in li lingues parent a Occidental.
Specialmen to concerne li derivation in Occidental e ci principalmen li
derivation per afixes. Just pro to ti special dominia postula un tre
subtil e minuciosi exploration!

// XXX NOTE: ci esset li marca original de págine -17-

In fact noi have un tre grand númere de sufixes usat in omni grand
lingues, advere ne sempre in unitari metode. Ma to ancor ne da nos li
jure electer un del sinonimic sufixes e forjettar e interdir omni
altres. Li cose es, que li psicologic diferentie ne sempre posse
desaparir. Existe casus u ili es afin, e on posse usar sin grand damage
li un o li altri. Adplu cert lingues prefere un del sufixes e li altres
un altri. Ma li fact es que omni sufixes es usat in cert ocasiones che
omni grand europan popules. Just pro to mi labor de mult annus consistet
in trovar li ver primari intrinsic sense e signification de chascun
sufixe.

Regretabilmen un grand númere de nor coidealistes, specialmen romanides
e anglés-parlantes usa li sufixes secun analogie in lor propri lingue.
To naturalmen ne es rect e just producte li anarchie semblant. Ma li
mastros del parol es rar, e noi ne have un policie o medie fortiativ
quel vell obligar li coidealistes usar in chascun casu li rect sufixe.
Pro to eveni casus queles es monstrat in li conosset libre «les faux
amis» in quel on posse vider que tre simil paroles in F e A sovente
have un tre diferent sense, quo p. ex. ha causat divers juridic
desfacilitás in comentation de singules de tractates international.

Just pro to it es naturalmen anc absolutmen necessi in un lingue international, que li
form usat ne mey evocar dubitationes. Just to esset un del principies
quel ductet Ido sur su pretendet logic via, quel támen esset fals,
proque it sequet li matematic-juristic logica, ma ne ti del psicologie
reyent in li natural lingues.

On nu have sovente expresset li desir que on mey stabilisar li formes de
Occidental, por que chascun mey saver quel forme inter li pluri usat es
li corect. De altri vispunctu it tamen sembla bon ne sequer li juridic
metode de interdition, quel p. ex. in Ido ductet a to, quo sr. Kurt
Feder in chascun numeró del jurnale Progreso indicat li erras del
diversi scritores, just quam in preceptor de scol, quel corecte li
labores de su disciplos. Li tragicomedie ci ancor consistet in to, que
secun li §§ del Ido-leges, sr Feder esset rect, ma li scritores esset
rect in usation del natural formes perhorrescet in Ido.

Ma certimen noi va dever sequer in nor revúes e specialmen in li oficial
revúe Cosmoglotta e in li circulares de nor organisation un Occidental
quel noi judica modellic, e almen evitar tro fort e sovente usat formes
errativ. Pro to it nu sembla rect e util monstrar ci li max sovente usat
fals formes, specialmen in li divers-usation de sufixes.

Tal sovente fals usat sufixes es -age, -ment secun maniere A.F. Li
minutiosi exploration de ti sufixes ha monstrat, que li signification de
ili ne es totalmen li sam quam ti de -t-ion.

// XXX NOTE: li marca original de págine -18- esset in li sequent
// paragraf:

Specialmen li aplication de -age secun usanties A e F crea un cert
confusion. Anc in F it fa un grand diferentie, ca on junte it a un
radica verbal o nominal. Ye verbes it have un sense afin a -t-ion,
benque ne identic. Ye nómines it have
un sense colectiv, un nov totalité fat de coses indicat per li radica.
P.ex. plumage es li totalité organisat de omni plumes de un avie, o un
ornament fat del plumes. Pro to li parol «printage», sovente usat
secun mal idistic acustomation, choca in Occidental. On deve dir
«printate» o «cose printat»; printar es un verb.

Just por evitar tal usation, Occidental distinte inter -age e -ag-ie
(quasi li abstracte de *ager*). Ma anc ti -ag-ie ne es identic con
-t-ion, benque afin. Por to it es bon studiar tal paroles u li sam
radica es usat con ambi sufixes, e talmen provar comprender li
diferentie.

Si li sense es substantivation de un activitá, tande on mey usat -t-ion
o -ag-ie, e solmen quande it es un nov colectivic unité de alquicos
composit del coses expresset per li radica primitiv, on mey usar -age.
P.ex. rect derivationes in Occidental es: herbage, boscage, cordage,
branchage, trelliage, folige, plumage, vicinage, fenestrage, vitrage,
parquettage, lactage, fructage, plantage, parentage, nubage, rotage,
village, paccage, bandage etc.

Ma anc che verbes, u on posse usar -ag-ie, ti sufix ne es identic con
-t-ion.

In li lingue francés it sovente have li sense de nor sufix -a-da, -i-da,
quel indica un cert duration; sovente it anc indica un industrial
activitá (chauffage, éclairage).

It es plu concret, -t-ion plu abstract. In F, li ínpossibilitá
diferentiar ti du significationes de -age (pro que existe solmen un
sufixe por ambi diferent casus) ducte a to, que p.e. li parole filage
have du diferent significationes: derivat de fil (subst.), filage
significa alquicos fat ex files (D Gespinst, A woof); derivat del verbe
filer, it significa li mestiere «filar». Tal casus es frequent in Fr.
Li claritá, necessi in un lingue international quam foren lingue, postula ci un
diferentiation e distintion corect. Adplu just li lingue F usa li sufixe
-age in tro abundant maniere, u altri lingues usa altri sufixes. In F it
ha devenit un general sufixe, quel posse significar quasi omnicos:
action, activitá, fact, qualitá, concret resultate del activitá, moné,
recompense, jure, loc, alquicos fat ex li radica primitiv, utensile o
medie, colective, e mem absolut ínprecisibil abstractes, quam p.e.
«fillage», quel significa circa: statu de virginitá o de «ne esser
maritat». It es clar que un tal cameleonatri sufix deve esser usat tre
cautmen, just pro que non-franceses ne posse sempre divinar quo it posse
significar!

Pro to it sembla me desirabil (1) separar strictmen li du
significationes in -age e -ag-ie secun derivation nominal e verbal, e
(2) anc restricter li usation verbal quant possibil e retener it solmen
por absolut international paroles, o por modificar li sense, si -t-ion
absolutmen ne vell expresser lu desirat.

P.e. del parol usar noi vell posser derivar usa, usation, usantie,
usagie, usu. It vell esser strangi parlar pri li «usu de un
instrument» o li «usation de alcun traditional more, ceremonie» etc.

// XXX NOTE: li marca original de págine -19- esset in li sequent
// paragraf:

It sembla clar, que li normal ordinari sense (substantivation del verb
usar)
expresse se max bon per li form usation o plu curt usa; durant que pri
un traditional more, ceremonie etc. on vell parlar pri un usagie o plu
bon usantie.

Un altri sufix sovente usat vice -t-ion es -ment. Ti sufix have in F e A
anc un sense tre afin a -t-ion, i.e. action e activit'a. Ma ti usa ne
es international; it ne trova se in lingues de altri orígine. Anc in li
altri romanic lingues li usation de ti sufix es mult minu expandet quam
in A e F.

Ma ti sufix es tre international e conosset anc in li non-romanic
lingues, ma con li ver general signification: li concretisation del
action, li medie per quel, o li scope por quel es fat li action, anc li
resultant facte, ma ne li action self: abonnament ne es li action
abonnar, ma li juridic statu, que on recive li abonnat cose in su témpor
de aparition. -- payament es li moné quel on paya. -- fundament es li base
sur quel es fundat li edificie. -- medicament es li concret medie per
quel on medica, ma ne li process del medication. -- ornament es li
concret cose o dessin ornant. -- testament es li juridic document del
testator. -- argument es li medie del argumentation, ma ne ti action
self. -- document, monument, sediment, detachement, aliment, lavament,
impediment, regiment, conossement (un naval document), firmament,
regulament, segment, moment, sacrament, rudiment etc. etc. omni *ne*
es actiones o activitás, ma concret conceptiones. Un changeament es
altricos quam changeation o change: it es li concret resultate. It do es
ne desirabil abuser ti sufix e usar it quam in F por expresser li action
self.

It es clar, que on ne posse eliminar ti tre conosset sufix, quel apu li
romanic lingues trova se ne solmen in li germanic ma anc in li slavic e
mem finnic lingues. Fundament, ornament, argument, conossement, moment
etc. es quasi absolut international paroles. In ili ne trova se li idé
del action.

Ti internationalmen sentit idé de ti sufix, quel on trova in tal
paroles, es li ver sense intrinsic. Li purmen AF o partmen romanic
usation ne es lu international. On va do dever distinter li sense e ne
mixter omni existent sufixes in un cáos, quel on reprocha nos e usa quam
argument contra Occidental. In su essentie, Occidental es nullmen
caotic. Ma it va esser necessi in quelc casus un poc plu preciser li
signification por li ancor ne firm usatores. In omni casu on posse
consiliar les, strictmen sequer li regules dat in li grammatica pri
parol-formation. Li foren paroles AF va in li curs del témpor sive esser
eliminat, quam on vide to hodie in omni national lingues, sive adaptat
al stil de Occidental, quo p.ex. li lingue german ha fat con ínnumerabil
latin o grec paroles nu completmen germanisat, p.e. Arzt (archiatros),
Pferd (paraveradus), Strasse (strata), Meile (milia), Wein (vinum),
Pfeiler (pillar), Pfeffer (piper), Teufel (diabolus) etc. Lu sam ha fat
li franceses e italianes con germanic paroles: boulevard (Bollwerk),
elmo (Helm), alabarda (Helmbarte), mât (mast), galoppare (gahlaufan)
etc.

Li lingue A ha sequet un metode un poc altri. In lor conservation
innascet, li angleses ha adaptat solmen li pronunciation al propri
anglo-saxon parla, ma lassat intact li transscrition.

// XXX NOTE: ci esset li marca original de págine -20-

It sembla clar, que ti general tendentie de chascun lingue, assimilar se
secun su propri autonom regules omni foren elementes, deve efecter anc
in Occidental, sempre plu occidentalisante li ancor pululant foren
paroles.

// Cronica {{{2
=== Cronica

// Austria {{{3
==== Austria

Sr. K. Janotta anuncia series de discurses, pri divers temas
del mundlinguistic problema e un liste de altri temas: Li parol
«ínpossibil» -- Li idés del tecnocrates -- Li causes del crise mundan e
qualmen superar it -- Li societés ocult -- Li principies del modern
normalisation -- Decimal classification e labor intelectual -- Li glacial
cosmologie -- Ordinar li biblioteca -- Ordinar li corespondentie --
Testimonies -- Li problema del alcohol -- Un regard in li annu 2000 -- Li
utopic romanes pri states.     I.F.

// Francia {{{3
==== Francia

In fine de februar, sr Martinet, professor de lingues modern,
ha fat in Reims tri public discurses pri problema del lingue international. Li jurnale
«L'éclaireur de l'Est» ha publicat raportes detalliat, ex queles noi
excerpte:

Esque deve exister un lingue international? Esque li popules ne vell plu bon exchangear
lor pensas in un sam lingue? Un sol lingue por li homanité, un lingue
quel ne vell prender li plazza del lingues national, vell facilisar li
relationes de land a land in omni dominias. Desde sempre li homes desira
comunicar inter se per un sistema comun e facil. Li popules comerciant,
li scientic circules ha usat Latin, Anglés, Francés, German. Li litt
nationes senti li beson a un lingue auxiliari universal mem plu fort
quam li grand nationes. Li artificial lingues ne es tam artificial in
comparation al natural lingues queles have nov-creat paroles por li
besones del vive modern. Ne omnicos quo es artificial anc es mal. In li
nov lingue international noi deve retrovar, mem sin sentir it, li elementes del lingues
existent, formant un totalité facilmen comprensibil e harmonic. Talmen
vell nascer plu grand harmonie inter li mentes e li international
relationes vell devenir plu facil.

// XXX NOTE: li marca original de págine -21- esset in li sequent
// paragraf:

Descartes e altri filosofes ha experimentat pri lingue international precipue por
remediar li ínperfectiones del lingues national. In ti sistemas
«apriori» on trova arbitraritás causat del manca de linguistic
conossenties che lor autores. Plu rational e practic apare lingues
«aposteriori» queles prende li pluparte de lor materiale ex li
vocabulariums national. Durant que li unesim tip de lingues ne havet
success, li duesim es practic e ha esset aplicat, advere in formes tre
diferent. Li unesim esset Volapük, pri quel pluri milliones de homes
interessat se, e on creat mult revúes. Poy modificationes devenit
necessi; e hodie on plu ne parla pri it. Esperanto nascet, sin dúbit un
passu adavan. It permisset tre nuanciat
expression e semblat de ti vispunctu mem plu potent quam li lingues
national. It havet grand success. Tamen, 1908 Ido aparit e semblat var
remplazzar Esperanto, de quel it es un specie del variante, un derivate.
Ido have plu mult paroles, plu mult radicas ex paroles national e minu
mult paroles «fabricat». It es plu simplic, plu harmonic.

// XXX TODO: Confirmar `semblar var` in supra.

Tamen it sembla que un altri lingue, Occidental, va imposir se per su
íncontestabil superioritá. Creat de sr de Wahl, ti nov lingue composi se
de paroles extraet del vocabularium international e es tre facil por
europanes. Su formes coresponde sempre a formes existent, ma es
simplificat por pronunciation e comprension. (Sr M. lee un textu in Occidental.
Li raportero remarca que it sona harmonic, con un musica simil al
catalan). In 1928, prof. Jespersen publicat un nov lingue Novial,
contenent plu mult germanic paroles. (Il lee textus comparativ in ambi
lingues). Ambi lingues es simil e facil, e hodie srs de Wahl e Jespersen
sercha li sintese de ti lingues. Occidental apare esser plu practic, plu
util, plu facil a studiar. Qui parla it, pos du o tri mensus de studie,
comprende poy facilmen anc altri lingues. On posse esperar, que unquande
li popules va conversar in un sam lingue.

Li referent remarca, que li discurses de prof. Martinet esset tre clar e
rich in exemples, e que li auditores mersiat le chascun vez per calid
aplause. IF

// Italia {{{3
==== Italia

Nor coidealist Dr. Ing. E. Dal Martello, Grisignano di Zocco,
quel ha transit ante quelc témpor de Ido a Occidental, organisa nu un
excellent propaganda. Pos har publicat un curt articul in «Saggi e
Commenti», il ha anc publicat un brilliant anuncia in li «Lingue
estere» (Milano), un revúe dedicat al studie de lingues foren. Vi ti
textu, in Occidental (!), quel posse esser util por li propaganda de nor
altri coidealistes:

____
Occidental, max facil idioma del munde, es ínmediatmen comprensibil a
omni homes de medial cultura. Studentes, professores, medicos,
ingenieros, avocates, jurnalistes, tecnicos, turistes, functionarios,
colectionistes, mem ovreros e omni persones queles have o desira
international relationes, Vu besona un international lingue auxiliari
facilissim a aprender, clar e bell quam un lingue natural, per quel Vu
posse coresponder directmen con omni erudites e comercial firmas in omni
landes del munde. (Mult milliones!) Ples demandar de nos etc.
____

Secun nor informationes, noi es cert, que Occidental va bentost expander
se in injoyant maniere durant li proxim mensus in Italia! Sr Dal
Martello mey accepter nor tot gratitá.   F.L.

// Portugal {{{3
==== Portugal

Li agentie de Cosmoglotta es tenet per nor coidealist sr
Renato de Beça e Melo (Penafiel), ancian Esperantist. Por auxiliar su
propaganda, noi va durant april editer un litt grammatica in portugalés.
Noi joya nos vider que poc a poc Occidental conquesta nov dominias u til
nu noi ne havet representantes. F.L.

// XXX NOTE: ci esset li marca original de págine -22-

// Svedia {{{3
==== Svedia

In li revúe «Studiekamaraten»(?), organ por líber e spontan
self-education, aparit un articul de sr Carl Segerstähl pri li foren
paroles. Sur du grand págines, nor coidealist exposi, qualmen li
structura de Occidental auxilia al comprension del foren paroles in li
sved lingue -- tot abstraet de su qualitás quam lingue international.
 I.F.

// Svissia {{{3
==== Svissia

Su definitiv adhesion al Occidental-Union anunciat nos just sr
Alphonse Matejka, li longannual secretario del Ido-Unio e chefredactor
del Ido-revúe. Cosmoglotta va bentost publicar un detalliat biografic
noticie pri ti meritosi e eminent mundlinguist, quel in presente habita
Nederland.  I.F.

'''

Por far max complet nor Cronica, noi peti nor coidealistes sempre
informar nos max rapidmen e max detalliatmen pri omni evenimentes
concernent nor propaganda. -- Por facilisar li redaction de vor
informationes, ples demandar li formularium IOP/8 Occidental del Institute
Occidental Chapelle.

[.author]
F.L.

// Colectores de Kosmoglott, atention!!! {{{2
=== Colectores de Kosmoglott, atention!!!

// XXX TODO: Tabelles. Vide original:
// http://anno.onb.ac.at/cgi-content/anno-plus?aid=e0m&datum=1937&page=24&size=29

Ancor recivibil complet annu-colectiones:

- 12 exemplares del I annu, 1922 (10 cadernes), chascun colection SFr.
  10.—
- 2 exemplares del II annu, 1923 (6 cadernes), chascun colection SFr.
  20.—
- 2 exemplares del III annu, 1924 (3 cadernes), chascun colection SFr.
  8.—
- 2 exemplares del IV annu, 1925 (4 cadernes), chascun colection SFr.
  8.—
- 9 exemplares del V annu, 1926 (6 cadernes), chascun colection SFr.
  8.—

Íncomplet annu-colectiones:

- I sin nró 1. SFr. 4.—
- I sin nrós 1-2. SFr. 3.—
- IV sin nrós 3-4. SFr. 2.50

Singul cadernes secun desir, si ancor in stock:

- 1 cadern: -.70; 5 divers cadernes: 1.20; 10 div. cad.: 2.—; 15 div.
  cad.: 4.—

Comendas ples adressar al Institute Occidental Chapelle, precies es
affrancat.

De COSMOGLOTTA noi vendi li sequent complet colectiones:

- 1927: exhaustet
- 1928: SFr. 5.—
- 1929: SFr. 5.—
- 1930: SFr. 4.—
- 1931: SFr. 5.—
- 1932: SFr. 4.—
- 1933: SFr. 3.—
- 1934: SFr. 3.50
- 1935: SFr. 3.50
- 1936: SFr. 3.50

// XXX TODO: marcar:

NB. Li precies del colectiones 1928-1933 vale solmen por vendition
durant 1937! Desde 1938 li precies del restant colectiones va esser
augmentat ye 20-50%.

Qui vendi Kosmoglott? Noi media vendition e compration privat de
cadernes exhaustet in nor stocks. Alt precie va esser payat por li nró 1
del annu 1922, e li nró 1 del annu 1923. Ofertas al Institute
Occidental.

// XXX NOTE: ci esset li marca original de págine -23-

// Avis al abonnates con multiplic abonnament de Cosmoglotta {{{2
=== Avis al abonnates con multiplic abonnament de Cosmoglotta

// XXX NEW: Pro claritá, li prim frase del textu esset convertet in
// titul in ti edition.

Noi amemora
que anc ti de nor abonnates, queles recive 3 o 6 o pluri exemplares de
Cosmoglotta A printat, recive solmen *un* exemplare de Cosmoglotta
serie B, si ili ne explicitmen expresse li desir reciver pluris.

[.author]
F.L.

// Vu posse abonnar Cosmoglotta hodie {{{2
=== Vu posse abonnar Cosmoglotta hodie

// XXX NEW: Pro claritá, li prim frase del textu esset convertet in
// titul in ti edition.

Cosmoglotta institue li líber
abonnament, i.e. si vu hodie, p.ex. li 3 april, abonna Cosmoglotta, vu
posse, si vu prefere, haver un abonnament de april til marte. Vu tande
ne recive li numerós de januar-marte 1937, ma vor abonnament vale til
marte 1938, in vice de finir per decembre 1937. Li numeró del fine de
vor abonnament va portar un rubi stamp amemorant vos renovar vor
abonnament.

[.author]
F.L.

// Li vacuum {{{2
=== Li vacuum

// XXX NEW: Pro claritá, li prim frase del textu esset convertet in
// titul in ti edition.

On ha questionat nos pri li strangi vacuum in li ultim
numeró, e quel esset li noticie supresset: Noi hat recivet information,
que un international corporation intente editer un dictionarium del
international scientic paroles. A nor question, li concernent
corporation respondet ne conosser necos pri ti afere. Li noticie ja
esset scrit in stencil e ja esset posit sur li nigri cilindre del
poligraf. Scrir un nov stencil vell har custat preciosi témpor, exchange
de un quart vell har esset desfacilissim. Covrir li noticie e stampar li
avis de supression per stampe compostet sur chascun folie, labor enorm.
Do noi scrit li avis sur un litt pezze de stencil, deprendet per cisores
cuidosimen un quadrat in grandore del avis ex li stencil glutinant sur
li cilindre, e glutinat sur it li litt stencil quel talmen covrit li
ínexact noticie e havet su textu just súper li lacune.

[.author]
Red.

=== Ancor Ido -- rectification

// XXX NEW: Pro claritá, li prim frase del textu esset convertet in
// titul in ti edition.

De látere bon informat noi recivet quelc
remarcas, queles obliga nos al sequent rectificationes: Por li unesim
vez noi ha acusat sr De Beaufront ínnocentmen. Li parol
«fush-laboruro» ne es de il, ma del misteriosi autor del
Ido-Enciclopedie, quel, quam noi audi, certmen ne es identic a sr Pesch.
Centerbladet ne presentat li cose tot clarmen, ma li frase includent li
parol «fush-laboruro» contene anc un alusion a Novial, quel aparit
pluri mensus pos li date del lettre de De Bft. a ti senior. De ti
confusion apari tamen un facte índubitabil e burlesc: Durant que De Bft.
reprocha a Occidental esser un «élucubration» (composit per tro mult témpor)
un altri eminent Idist reprocha a it just in contrari esser un
«fush-laboruro» (ovre hastosimen fat). E li presidente del
Ido-Academie aproba ti ultim opinion e cita it per grass lítteres,
opinion dementit de Bft. self. Esque ti du auguries va posser regardar
unaltru sin rider?

[.author]
R.B.

****

Del sequent articul «A-B-C del lingue international» de sr Hant es fat
un tirage special quam Document 144 de SAPO. Precies afrancat: 1 expl.
15 cts; 4 {equals} —.40; 8 = —.70; 20 {equals} 1.50 SF.

****

// XXX NOTE: ci esset li marca original de págine -24-

// Li A-B-C del lingue international {{{2
=== Li A-B-C del lingue international

[.author]
Sinoptica del argumentation de Occidental, compilat de Géza Hant.

// XXX TODO: liste tre complex:

I{dot} Notion, scope, necessitá del lingue international.

(1) Quo es li lingue international? -- Li lingue international es un
lingue auxiliari neutral contenent li maximum possibil del comun paroles
trovabil in li lingues national europan-american.

(2) Quel scope have li lingue international? -- Li lingue international
have li scope esser un medie de intercomunication lingual por homes de
divers lingues national, in li tot dominia del scientie, tecnica,
comercie e trafic, politica, congresses etc.

(3) Esque un lingue international es possibil? -- It es possibil e pro
sequent motives:

(a) mult decimilles de paroles es comun al lingues anglés, francés,
italian, hispan e portugalés.

(b) un tre grand númere de ti paroles existe quam «pruntat paroles» in
li germanic e slavic lingues.

(c) li scientie e li tecnica possede un abundantie de international
paroles e expressiones.

(d) ti masse de «paroles mundan» contene un natural grammatica e
derivation, sistematic e expressiv.

(4) Pro quo es necessi un lingue international? -- It es necessi haver un
lingue international precipue pro sequent motives:

(a) Li scientistes, si ili vole restar sur li nivelle scientic
contemporan, deve conosser pluri lingues national, proque mult ovres
apari in lingues tal nominat «micri» (polonés, sved, hungarian, tchec,
e anc in grand lingues minu conosset, quam russ, japanés etc.), li
conossentie de quel ovres vell esser tre important por chascun
scientist. Ma on ne posse postular que un scientist ocupant se pri su
special scientie aprende un multitá de foren lingues.

(b) Li comercie e industrie have plu e plu strett relationes
international. Ma it es evident que por exemple un comerciante quel deve
star in comunication con mult landes foren, por economisar custas, ne
posse coresponder in mult divers lingues. On ne posse postular de le,
que il ingagea mult persones por executer li corespondentie in divers
lingues.

(c) In nor era, li turisme e visitation de divers landes ha developat se
in grand mesura. Por far comprender se e por conosser in funde li vive,
customes etc. de un popul, omni viageator vell dever aprender li lingue
del concernent land. To imposi grand desfacilitás.

// XXX NOTE: ci esset li marca original de págine -25-

(5) Do qui besona un lingue international? -- Li scientistes,
professores, diplomates, advocates, medicos, jurnalistes, redactores,
comerciantes, tecnicos, functionarios, stenotipistes, turistes,
aviatores, colectores e omni altri persones queles have international
relationes.

II{dot} Selection de un lingue international.

(6) Quel lingues esset proposit quam lingue international? -- Til nu, in
general esset proposit: -- (a) li lingue latin, -- (b) un del vivent
lingues national (anglés, francés, german) -- (c) un lingue national
simplificat (Anglic, Basic English) -- (d) un lingue constructet.

(7) Esque li latin es apt quam lingue international? -- Li latin ne posse
esser apt pro que (a) su grammatica es tro desfacil, (b) essente un
lingue mort it ne possede li necessi paroles por modern notiones e es
tro pesosi.

(8) Pro quo on ne posse adopter un lingue vivent national? -- (a) Pro que
li lingue selectet vell haver un imens avantage in comparation al altri
lingues; (b) li jalusie del nationes ne vell permisser li preferentie a
alcun lingue national; (c) omni lingues (mem ne exceptet li anglés, quel
pro su grammatica es regardat quam li max facil lingue vivent) es plen
de ínregularitás e desfacil a parlar e scrir corectmen por homes ne
havent li concernent lingue quam lingue matrin.

(9) Quel desavantage have un lingue national simplificat? -- (a) Un tal
lingue, sam quam un vivent lingue national, ne satisfá li condition de
neutralitá. -- (b) Li concernent lingue simplificat ne have li maximum
del paroles international. -- (c) It ne vell esser comprensibil clarmen
al popul self de quel li lingue esset simplificat, plu rectmen
desfigurat.

(10) Do quel lingue posse esser adoptet quam lingue international?

Solmen un neutral lingue constructet o derivat.

(11) Qual deve esser li lingue international? -- It deve esser ante
omnicos **inter**national e ne un coglomerate de divers paroles
*national*. Li lingue international deve esser simplic in su
grammatica, deve haver li maximum del international paroles sin mutilar
li nomenclatura existent del scientie, tecnica etc.

(12) Esque ha aparit pluri lingues international? -- Til nu, durante li
ultim 50 annus ha aparit plu quam 600 projectes de lingue international.

(13) In quel gruppes posse esser classificar li lingues international? --
In general, li lingues international proposit til nu apartene a un del
tri classes:

(a) Lingues a priori o completmen artificial, i.e. constructet secun un
plu minu logic schema, sin coherentie con li lingues parlat, p.ex.
Spalin, Ro.

// XXX NOTE: li marca original de págine -26- esset in li sequent
// paragraf:

(b) Lingues artificial a posteriori, queles precipue emfasa li absolut
regularitá schematic in li grammatica e derivation, e have un aspect
artificial, foren
a lingues vivent, p.ex. Volapük, Esperanto, Ido.

(c) Lingues naturalistic, i.e. sistemas preferent li naturalitá, li
aspecte simil al vivent lingues, p.ex. Mundolingue de Lott, Idiom
Neutral, Occidental, Novial.

(14) Quel lingues es hodie li max considerabil representantes del
gruppes mentionat? -- Li sistemas apriori ne ha ganiat practic
importantie. -- Esperanto del sistemas artificial. -- Occidental del
lingues naturalistic.

(15) Esque Esperanto es apt devenir li lingue international? -- Stante
sur li base del modern linguistica e egardante li besones del vive
cultural, tecnic etc. on deve dir, que Esperanto ne es apt por esser un
lingue international, pro sequent motives:

III{dot} Argumentes contra Esperanto.

A{dot} Ortografie.

(16) Li majorité del paroles international es orígine latin. Esperanto
have un alfabet quasi tchec-polonés quel deforma les, vice conservar li
alfabete pur latin mult plu international.

(17) Es. have six lítteres accentuat (ĉ,ĝ,ĥ,ĵ,ŝ,ŭ), queles -- in ti form
-- trova se in null lingue national e solmen in poc printerías. Li
admisset formes con h have in pluri casus un aspect grotesc: ĝusta
(just), ĥaoso (cáos) etc.

(18) Li líttere c es sempre pronunciat ts anc avan a, o, u e mem avan
consonantes, p.e. colo (g Zoll), deca (F decent), caro (G Zar) in vice
de pronunciation karo quam in I, danckanto (canzon de dansa).

(19) In Esperanto pulula sin evident necessitá sibilantes, strangi
diftongos e li líttere pluralic -j; to fa ínsuportabil un textu
esperantic a cultivat oreles. To vale specialmen por li particules
inventet, p.ex.: eĉ, ĉu, ĉi, ĝi, ĉiu, ĉiam, ĉar, ĉio, iam, iel; Ex li
Krestomatio de Zamenhof: «ĉiuj tiuj senantaŭjuĝaj kaj honestaj homoj,
kiuj, anstataŭ filozofadi pri ĝi…»

(20) Li elimination del duplic consonantes producte strangi
parolformationes: vilao (villa), kuri (currer), turo (turre, ne: tur, do
«turisto» significa un castellan de turre).

(21) Accentuation. Un grand númere de paroles have un accentu ínnatural
e contradient al usu international: rad**i**o, komis**i**o, iluz**i**o,
internac**i**a, som**e**ro (G Sommer, A summer), vet**e**ro (G Wetter, A
weather), reg**u**lo, famil**i**o, firm**a**o.

B{dot} Morfologie.

// XXX NOTE: li marca original de págine -27- esset in li sequent
// paragraf:

(22) Substantives e adjectives. Esperanto fortia usar li finale -o por
omni substantives e -a por omni adjectives. Ti finales da un aspecte
grotesc e risibil mem a paroles international: hundo (G Hund, can),
fadeno (G Faden, fil), papriko (paprica), birdo (A bird, avio), racia
(rational), nacia (national), persona (personal),
fiksa (fix), financa (financial), etc. -- Internationalmen, -o significa
li génere masculin, -a li génere feminin, li scienties e landes: Mario
(Maria), botaniko (botanica), Eŭropo (Europa), Italujo (Italia), bela
knabino (bell flicca)

(23) Esperanto forma li plurale per li archaic -j, traet ex li grec
antiqui, e talmen neglige li internationalitá. 4 del max expandet
lingues vivent, a saver anglés, francés, hispan, portugalés (in parte
anc german e hollandés) usa li finale -s, conosset de 30 nationes
civilisat.

(24) Sin necessitá, Esperanto chargea li grammatica per li obligatori
acusative (-n), aplicat ne solmen por li complement direct, ma anc por
li direction, li témpor, mesura, póndere, precie. To embarassa li
angleses, romanes, scandinaves, queles ne conosse it, e es ínutil al
altris. It embarassa mem expert Esperantistes, quo posse esser constatat
ex enunciationes in esperantic jurnales.

(25) Un altri ínutil desfacilitá es li acorde del adjective con
substantive in númere e casu: «…ŝi envolvis sin en siajn densajn
longajn harojn» (Zamenhof) {equals} «ella invelopat se in su dens e long
capilles». Li exemple del lingues anglés e madyar fa índubitabil que ti
acorde ne es necessi.

(26) Adverbie in frases ínpersonal. In frases ínpersonal, Esperanto
postula usar li adverbie con finale obligatori -e in vice del adjective:
«estas necese vidi» {equals} «it es necessi vider»; «estus bone,
se…» {equals} «it vell esser bon, si…»

(27) Tabelle del corelativ paroles. It es «prendet ex li aer» e causa
al aprendentes grand desfacilitá pro que tal paroles ne existe in null
lingue del munde. Li paroles «kiam, iom, ĉiuj, kiel ajn, tie ĉi, ĉion,
tial, nenio» etc. es ver parol-charades. Si on ne conosse Esperanto bon,
esque on posse comprender ti frase: «Kiam venos tien ĉi via aminda
edzino?» It significa: «Quande va venir ci vor amabil marita?»

(28) Li pronómines de Esperanto sona tre simil e ne posse esser
distintet clarmen p.e. in telefon e radio: «mi, vi, li, ŝi, ĝi, ni, vi,
mia, lia, ŝia, ĝia, ia, sia, ĉia, tia, kia» etc. To es un grav defect
acustic.

(29) Esperanto have li finales verbal «a priori»: -as, -is, -os, -us,
queles in sam form e function ne existe in null lingue vivent. Por omni
europanes, formes quam «portas, salutos, dementis», sembla esser li
plurales de paroles «porta, saluto, dementi», e ne formes verbal.

C{dot} Parol-formation.

// XXX NOTE: li marca original de págine -28- esset in li sequent
// paragraf:

(30) In Esperanto, un grand númere de radicas prendet ex lingues
national es mutilat, p.e. boji (aboyar), ĉelo (cellul), kelo (G Keller,
céllar), ledo (G Leder, cute), ŝiri (F déchirer, lacerar), kafo (café),
sammen omni paroles finient per -ion: nacio, legio, funkcio. Ti slavisme
(ma li slaves ancor conserva li accentu normal!) impedi formar li
derivates regulari e international: nation-al, etc. Altri paroles es
deformat, p.e. najbaro (G Nachbar, A neighbour, vicino), fajro
(A fire, G Feuer, foy) najtingalo (A nightingale, luscinia), semajno (F
semaine, semane). Che altri paroles es alterat simultanmen form e sens,
p.e. lerta (venient del F alerte), significa in Esperanto habil; klera, de
quel li radica significa clero (F clergé, G GEistlichkeit), significa in
Esperanto instructet.

(31) Esperanto usa radicas queles es nullmen international o purmen
artificial, p.e. farti (G sich befinden, F se porter), pilko (ballon por
luder), edzo (marito), nepre (absolutmen, russ parol ciset in li medie),
bildo (solmen G, image AFI), ansero (solmen L, gans GPA), sed (solmen L,
ma I, mas HP, mais F, maar Ho), kaj (solmen Gr, e IP, e F), pero
(medie), kialo (cause, li «proquó»).

(32) Li necessitá del lingue scientic, fortia Esperanto adopter nov paroles e
radicas apu lis ancian, p.e. kriminala apu krimo, aplikado apu almeti,
aperturo apu malfermi, mentala apu menso, rotacii apu rado, negativa apu
nei.

D{dot} Derivation

(33) Inventet afixes. Per su mult inventet afixes, p.e. ge-, -ar, -eg,
-ig, -uj etc, Esperanto deforma plu minu li pluparte del derivates
international: organizaĵo (organisation), nacieco (nationalitá),
pesimismema (pessimistic), pafilego (cannon), tabakujo (tabaciere),
oficejo (oficie), homaro (homanité).

(34) Fals signification del afixes. Quelc natural existent sufixes es
adoptet in Esperanto con un sens o con aplication contrari al usu
international. P.ex. -in es usat quam in li germanic lingues por indicar
li sexu feminin: patr-in-o (matre), contra que in usu international it
servi por indicar li orígine o provenientie: mar-in, can-in, argent-in.

(35) In Esperanto, -ist indica un person quel ocupa se professionalmen pri
alquicos: libr-isto, ŝtel-isto, redakt-isto, frizisto, lavistino, -ero
indica un unité: sabl-ero, hajl-ero. Un analise del paroles
international monstra, que -ist indica un person ocupat pri un «-ism»
mental, religiosi, politic, scientic, artistic o sportic, p.e. altruist,
pacifist, terrorist, socialist, dentist, expressionist, durant que -ero
indica li person professional: frisero, marinero, lavera, barbero,
colportero, librero.

(35) In maniere specialmen ínfelici esset selectet li prefix mal- quel
servi por indicar li contrarie, in vice del natural prefixes des- e ín-,
quel pulula in Esperanto pro un miscomprendet economie in paroles. In li
intention facilisar li aprension de Esperanto, su autor ha usat poc radicas,
talmen que mem mult paroles omnidial es expresset per li contrarie + li
prefix mal-: malgranda (litt), malfermi (aperter), malbona (mal),
maldolĉa (amari -- pro quo ne acid?), mallonga (curt). To alonga just
frequent paroles, queles in altri lingues usualmen es curt, e fa li
current lingue pesant.

// XXX NOTE: li marca original de págine -29- esset in li sequent
// paragraf:

(37) Pro li númere limitat del radicas, mult paroles deve esser format
in Esperanto per aglutination de series de divers afixes. Li resultate es ver
parol-charades
íncomprensibil: ne-tra-mal-sek-iĝ-a (ínpermeabil), mal-san-ul-ej-o
(hospital), ne-re-san-ig-ebl-a (íncurabil), ge-re-san-iĝ-bezon-ul-o-j
(reconvalescentes), kun-e-viv-ej-o (convict), kun-viv-ant-ar-o
(contemporanes).

(38) Malgré ti economie, Esperanto admisse in altri casus ínutilmen pluri
paroles con sam signification: trinki e drinki (= trinkaĉi, trincar
mal), kisi e ŝmaci (= kisaĉi, besar mal), skurĝo, vipo e nagajko (knut).

(39) Autonom usa de sufixes quam paroles. -- ínconosset in lingues vivent
-- es usual in Esperanto, p.ex. aĵo (cose), ano (membre), aro (colection), eco
(qualitá), eca (qualitativ), eta (litt), ilo (instrument), ujo (etuí);
al radica -ebl-, Esperanto da li du senses possibil e forsan; talmen «forsan
possibil» di se in Esperanto: «eble ebla». Existe mem paroles composit
solmen ex un serie de afixes e prepositiones: ar-ig-ad-i (acumular),
kun-ul-in-o (camarada), al-iĝ-il-o (cedul de adhesion), pli-ul-ar-o
(majorité), estr-ar-o (direction), obligado (multiplication).

(40) Duplic radicas. Pro su rigid fonetica e pro manca del sufixes
vermen international -al, -ion, -iv, -or, -ura Esperanto ha in su sistema
extirpat omni international paroles. Ma ili esset plu fort, e fortiat
Esperanto admisser quelc de ili quam neologismes, e talmen usar du o pluri
radicas por paroles evidentmen derivat de un unic radica. P.e. kolekt-i:
kolektiv-a, deleg-i: delegaci-o, materi-o: mater-ialo, materialism-o:
materialist-o, organ-o: organiz-i -- organism-o, redakt-i: redakci-o --
redaktar-o, nom-o: denominator-o, iniciat-i: iniciativ-o -- iniciator-o.

Consequenties: Li defectes de Esperanto enumerat in supra include li
sequent desavantages:

(41) Li tro rigorosimen perductet fonetic ortografie con su strangitás,
li ballastes ínutil del grammatica, obligatori acusative, acorde del
adjectiv con substantive etc. fa desfacil li aplication de Esperanto.

(42) Li desinenties obligatori -o, -a, e -j, -as, -is etc. da a
Esperanto un aspect artificial e ínnatural quel nequande plese al
publica.

(43) Li ínnaturalmen constructet e fantastic paroles fa Esperanto
barbaric.

(44) Li elimination del paroles international, li mal selection del
afixes causa un mutilation e deformation del international terminologie
aquisitet per li labor de secules, e fa Esperanto ínapt a scientie,
tecnica e cultura.

(45) A quel conclusion ducte li defectes de Esperanto? -- Li íncorectibil
defectes de Esperanto monstra que un rigid artificial lingue ne posse
satisfar li postulates queles on posse demandar con jure de un modern
lingue auxiliari.

(46) Do in quel direction on deve serchar li solution? -- Li rect e unic
possibil via a sequer trova se in li direction del naturalistic lingues,
de queles li max evoluet form es incarnat in li lingue Occidental.

Quel qualitás fa Occidental apt quam lingue international? -- Li qualitás
queles fa Occidental apt por usa international, on posse resumar quam
seque:

// XXX NOTE: ci esset li marca original de págine -30-

IV{dot} Argumentes por Occidental.

A{dot} Ortografie.

(47) Li pluparte del paroles international essente de orígine latin,
Occidental usa li latin alfabet sin deformar o destructer li scrit image
del cultur-paroles. Do contrari al rigid fonetic ortografie de Esperanto, Occidental
conserva li duplic pronunciation del c, e per to anc li etimologic
coherentie del vocabules e lor natural pronunciation: critic:
criticisme, electric: electricitá.

(48) Per scrition de duplic consonantes, Occidental evita li mult alterationes
del vocabules in Esperanto p.e. casse: casu (kaso: kazo), currer: curar
(kuri: kuraci), cann: cane (kano: hundo), cussin: cusino (kuseno:
kuzo), panne: pan, stall: stal, balle: bal.

(49) Conservante li accentuation natural del vivent lingues, Occidental ne
fortia accentuar li paroles contra li custom del lingues natural.

B{dot} Morfologie.

(50) Occidental ha abolit li ínutil ballastes de Esperanto e aplica li formes
international in su grammatica. It forma li plurale per -s (usat in
AFHPCat), e ha eliminat li finales obligatori por li grammatic
categories, li obligatori -n del acusative e li acorde del adjective con
li substantive.

(51) Occidental have un clar analitic conjugation, simil al anglés, in vice del
formes arbitral-sintetic. Li analitic grammatica da li possibilitá
conservar li ínalterat form del parol, e pro to it es plu facil a
aprender. Per to Occidental anc posse adaptar max divers foren paroles sin
dever mutilar les.

C{dot} Parol-formation e derivation.

(52) Per su bon elaborat metode, Occidental ha atinget li maximum de
internationalitá in su parol-formation sur base del vivent lingues. Per
li international afixes it ha successat conservar li parol-formes del
usu international sin mutilar o deformar les. Per li «Regul de Wahl»,
Occidental obtene paroles derivat in lor formes natural. Per su clar e simplic
grammatica e sistema de derivation, Occidental possede li sequent

Avantages

(53) Occidental es ínmediatmen comprensibil ne solmen por li instructet
west-europanes ma anc por omni hom quel possede conossenties del
germanic e romanic lingues, pro que it adopte li international
nomenclatura universalmen conosset. Ti avantage, quel on ne posse
evaluar tro altmen, es aconosset mem del Esperantistes.

(54) Pro li international paroles adoptet, Occidental es ínmediatmen usabil in
omni branches del scientie e tecnica, comercie e trafic, mem por
comunicationes con persones queles nequande ha aprendet it e mem ne
conosse su nómine.

// XXX NOTE: li marca original de págine -31- esset in li sequent
// paragraf:

(55) Pro li simplic grammatica Occidental es tam facil a aprender que un
normalmen
instructet person posse ja pos un studie de quelc dies scrir lettres in
Occidental.

(56) Occidental, benque natural e international, tamen es un lingue
autonom con propri ortografie e fonetica a quel it adapta su paroles,
formes, expressiones, frases.

(57) Occidental ne deforma li generalmen conosset paroles, ma usa les in un
form egal o simil al vivent lingues, talmen que Occidental fa li impression de
un lingue natural.

(58) Ti naturalitá tamen ne implica anc li desfacilitás del vivent
lingues. Per su marvelosi sistema de derivation, Occidental presenta un absolut
regulari structura.

(59) Per li regularitá, Occidental es clar e transparent, e responde al
postulationes del intelectu, del facilitá necessi ne solmen por erudit
latinistes e romanes, ma por omni persones stant in relationes
international.

(60) Occidental es international: ne in li sense que it es un conglomerate de
paroles selectet secun un principie de majorité quam Idiom Neutral o
Ido. It significa que per su form it sta inter li national lingues,
talmen que su distantie al national lingues es minu grand quam ti inter
ili self. It es median inter ili, quasi mediator.

(61) Occidental es modern, to es: evoluet in li sense quel monstra nos nor
grand lingues e lor populari dialectes, benque che ili es remarcat
solmen rudimentes de tal evolution. It es modern in su tendentie a
brevitá e fluentie. It es modern per su parol-formation, per li
elimination de pesant scientic mortallia, per su grammatic analitisme.

(62) Occidental es vivicapabil, vivent, organicmen evoluet e ne un mecanic
mixtura. It es un individualité e ne un mosaica u on posse compensar un
pezze per quelcunc altri.

(63) Occidental presenta un tre valorosi linguistic education, it es tre apt
quam preparatori lingue por li studie de francés, anglés, hispan,
italian, portugalés e altri lingues. Al orientales Occidental aperte li porta
al occidental cultura e lingues europan.

(64) Li valore cultural de Occidental consiste ne solmen in su ínmediat
usabilitá quam lingue international, ma anc in to que it es li clave por
li comprension del términos special del scientie e per to compensa in
cert gradu li studie del latin.

(65) Occidental es elastic, nam it posse evoluer tam in li direction del pur
latinid internationalitá con omni exceptiones e ínregularitás, quam in
li direction de autonom regularitá apoyante se plu sur li comun
pan-europan lingue-materiale.

(66) Havente plu mult monosíllabic paroles e rimes, Occidental es plu apt quam
altris por traducter poemas. It es un eufonic lingue, con musical
avantages natural.

(67) Per su intrinsic qualitás, Occidental reinteressa homes al idé del lingue
international, queles ha perdit li interesse pos ocupation con sistemas
artificial.

(68) Conclusion: Per un natural vocabularium juntet a un regulari
grammatica, li lingue Occidental ha realisat in li max simplic e max
efectiv maniere li ver scope del lingue international, t.e. far se
comprendet facilmen de max mult homes. Occidental es li sistema quel
satisfá li postulationes del scientic interlinguistica, it es li genial
solution del problema del lingue auxiliari.

'''

Abrev: A(nglés), Cat(alan), G(erman), Gr(ec), H(ispan), Ho(lland.),
P(ortug), L(atin).

// XXX NOTE: ci esset li marca original de págine -32-

// Li schisma de Esperanto {{{2
=== Li schisma de Esperanto

In li ultim numeró noi promesset nor letores un detalliat raporte pri li
grav evenimentes che nor mifratoj. It esset in comensa nor intention dar
un complet traduction del grand manifeste «Al la Esperantistaro» in
quel li nov provisori direction del torso del UEA exposi e explica li
casu a su membres, sur 8 grand columnes de su oficial organ
«Esperanto»; sovente tuchant paroles, queles, malgré li barbaric
lingue in quel ili es scrit, inspira compatiment con ti grand idealistic
organisation international quel on ha maltractat. Nam in contra al
cronic schisma de Ido, che Esperanto it ne acte se pri un schisma
linguistic inter reformatores e conservatores, ma pri un organisatori
schisma, causat per li passiones homan, desire al potentie e manca de
benevolentie reciproc.

Ma ti manifeste vell har plenat almen 8 págines de Cosmoglotta B, e
interim noi recivet un numeró de «Novialiste», dec. 1936, quel contene
un ne signat articul «Un scandale esperantisti» resumant in
ínsuperabilmen clar e concis maniere li essential factes e contures del
afere in question. Noi ne vell posser presentar it plu bon, quam per
citar ti excellent noticie completmen in Novial. To va in sam témpor
permisser a nor letores convicter se, in quant gradu nor sestra-lingue
Novial ha aproximat se hodie a Occidental. Li tre poc Novial-paroles
queles ne es strax comprensibil al Occidentalist, sammen quelc grammatic
suplementationes, seque in Occidental in parenteses.

// Un scandale esperantisti (in Novial) {{{3
==== Un scandale esperantisti (in Novial)

Li esperantistes esed durant multi yares (annus) diviset en du partises:
Universala Esperanto-Asocio e Naciaj Societoj. UEA consista ec
individual membres e practisa international activitá, NS propaga e
instructe in li diversi landes.

// XXX NOTE: li marca original de págine -33- esset in li sequent
// paragraf:

UEA sub li administratione de audaciosi, talentosi e sacrificosi
suisianes developad un propagation extraordinari, noncomparabli. Li
directorie de UEA disponed grand capitales, edited richi literature e
contad circ 9000 UEA-anes, quand li sune (sole) del organisatione radiad
fro zenite. UEA ecitad ergo invidia e apetite sempre crescanti in li min
imposanti ma tre hungrosi (afamat) chefes de NS. Disi (ti) siniores
volid efecte un agreabli a les riorganisatione del concuranti UEA. In
shaki (chascun) congrese esperantisti depos 1908 les (ili) initiat bitri
(amari, acri) discusiones pri li labores del directorie de UEA. Disi
(ti) grantad (acordat, donat) a organes de NS tre grand subventiones,
exemplim (p.ex.) circ 21000 suisian frankes al Internacia Centra
Komitato. Or li apetite veni durant li manjo. NS volid gluta (devorar)
li toti UEA, e por tun (to) li chefes de lu (it) efortad plasa (plazzar)
apti candidates en li directorie de UEA. Les (ili( succesed exelantim. E
cun astono sat comprendabli li membres de UEA descovrad ke les (ili)
esed regirat (reyet, directet) de grupe de SN-ani dictatores
tre enterprisasi (interprendaci). Diti (ti) siniores changad suverenim
li statutes de UEA, decised mova li central-buro de UEA fro Suisia en
Anglia, e grantad (donat) jenerosim li grand biblioteke de UEA a Wien!

Or li gloriosi coryfees franci, angli e suedi non had calculat cun li
mentalitá del samlandanes de Wilhelm Tell. UEA esed con suisian
enterprise enregistrat e juad li protection del suisiani leges.
Prominenti suisiani membres de UEA protestad por protecte li legal jures
del membres de UEA e prisentad li afere coram li tribunale del republike
e cantone de Genève. Dise (Ti) anulad li statutchanjo dal dictatores, li
deciset da les transmovo del central-buro de UEA ec Genève en London,
interdicted li fordono (for-donation) del biblioteke a Wien e condamnad
li dictatores pagar po li proceses suisian frankes 343.70.

Tand li dictatores declarad UEA com self-tuat (self-mortat, suicidiat) e
invitad li membres de le (it) asociar se cun li jus fondat de les
Esperanto-Ligo in Anglia.

Ma li provisori comité de UEA aserte ke UEA viva intensivim e ke le
nultem ve mori (va morir)! E li comité fina li raporte de le (de it, su)
talim (talmen): «Neniam en la esperantista historia okazis tia
skandalo. La jurajn sekvojn tiros la juĝisto, la moralajn la
Esperantistaro» (in Occidental: Nequande in li esperantistic historie ha
evenit un tal scandale. Li juristic consequenties va traer li judico, li
moralic tales li Esperantistaro).

'''

Pos ti exhaustent resumé, noi posse audaciar publicar li essential
partes del resumat manifeste del UEA in pluri subsequent portiones in li
present e sequent cadernes de Cosmoglotta B, nam su longore ne permisse
publication integri in un vez. Noi ha decidet nos a ti publication, pro
que it acte se pri un gravissim afere, sin relation al lingues, purmen
organisatori, e quel pos deci annus vell posser frappar tam bon li
Occidental-Union quam it nu ha frappat li UEA, si noi ne interim aprende
ex ti precedentie, qualmen elementes sin scrupules o disciplina posse
ruinar un bell e grand organisation. It anc es instructiv e astonant
vider revelat quel gravissim luctas ludet se detra li culisses del
Esperanto-congresses queles al publica esset trumpetat quam skucesoj. On
chancella esque on deve condamnar o preferibilmen admirar li maniere in
quel li Esperantistes ha successat celar li veritá al publica e far li
impression de un concordiosi movement quel, quam on sempre repetit,
«jam venkis».

Seque ti emoent document homan, li explicant manifeste del UEA a su
membres, in traduction Occidental. Noi ha omisset solmen poc minu
important passus. Remarcas redactional sta inter //, redactional
sublineationes es *intermittent*. Céterimen noi ha secun possibilitá
imitat ti tipografic arangeament del originale.

[.author]
F.L.

// XXX NOTE: ci esset li marca original de págine -34-

// Al la Esperantistaro {{{3
==== Al la Esperantistaro

[.author]
(secun «Esperanto», Nov. 1936)

Li subit abandon de UEA per presc li tot comité ne es facil a
comprender. Li provisori comité ha dismisset un circulare al membres del
UEA con un detalliat explication del situation. Ti circulare noi
reprinta ci.

Per un circulare del 18.sept.1936, sr general Louis Bastien, li
presidente del UEA, anuncia al astonat Esperantistaro li suicidie del
UEA. In sam témpor il recomanda adhesion al nov-fundat «INTERNACIA
ESPERANTO-LIGO», directet del ex-director de UEA, sr Goldsmith in
London. In sam témpor sr BAstien demissionat quam presidente del UEA,
mem sin cuidar pri un remplazzante, e nu vole ducter li Liga. … Quo
do ha evenit, que … li Association es tam ruinat, que su present
presidente judicat oportun abandonar li flagga?

'''

Un detalliat historie con documentes on va forsan publicar plu tard; por
li moment mey suficer quelc factes. UEA es li Association del
internationalistic Esperantistes; it junte li samideanes queles vole
usar li lingue por international relationes e per to realisar li ideale
de Zamenhof de un supernational solidaritá. In consequentie, UEA accepte
omni respectabil Esperantist sin questionar a quel altri societé il
apartene, da a omni membre cert ínalienabil /«ne forigeblaj»/ jures,
e concentra su labor al camp international. Nequande UEA intermixtet se
in aferes del National Societés; in contrari, it tre atentet ne esser
detornat de su rect via per li mult conflictes inter ti societés. Por
ambi: li National Societés queles propaga e instructe in li landes, e
por UEA quel cuida li international relationes del Esperantistes, esset
spacie suficent e un grand tache de labor. Ocasional desfacilitás
regulat se per reciproc bon volentie.

It nu es un fact, facilmen pruvabil, que UEA havet li fate despleser a
quelc membres de National Societés, queles videt in ti democraticmen
organisat Association de índependent Esperantistes un dangerosi
concurrentie a lor afere. Secun lor teorie UEA es superflú, e li
activitá international vell dever esser ductet solmen de un juntion o
Liga de National Societés. …

Ja un annu pos li fundation de UEA, li unesim lápide esset jettat contra
it, in 1909, durant li congresse in Barcelona. De tande til li comensa
del guerre in presc omni congresse evenit desagreabil discussiones con
li ductor /«estro»/ del oficial movement de tande, sr general Sébert
in Paris o su representantes.

Durant li guerre mundal, UEA juit tranquilitá. Mersí a su sede in
neutral Svissia e mersí al facte que null Liga de National Societés
posset imposir /«enpusxi»/ su changeant interesses, UEA travivet li
crise e salvat li movement. …

// XXX NOTE: li marca original de págine -35- esset in li sequent
// paragraf:

In 1921, strax quande li movement reinfortiat se, su «reorganisation»
comensat. De tande til 1933 presc continuimen esset presentat al
congresses o concernent comités projectes por changear UEA. Ti planes ne
venit ex li membrité del
UEA ma ex li adversari camp. On plendit que quelc Delegates ne esset
membres de National Societés, on plendit pri duplic
membre-contributiones, on plendit pri omnicos por convicter li
Esperantistes que li existentie de UEA impedi li plu rapid progresse del
movement. /Solmen pri li lingue on ne plendit!/ Cuidosimen examinante
li plendes e propositiones, UEA fat omnicos por evitar conflictes /
«malpacojn» /: on explorat li membritá al National Societés del
Delegates, on fat contractes pri comun membre-contribution in divers
landes, on changeat li sistema de liverationes e abandonat lucrativ
servicies in favor a alcun National Societés. On mem acceptet
subventionar per moné un apart oficia del Internacia Centra Komitato del
Esperanto-movement, li existentie de quel causat plu tard li plendes pri
lo tro expensiv administration international. Li payamentes del UEA a ti
oficie, ne besonat de UEA, fa in summa ca. 21000 SFr. Un cose UEA in
contra ne fat: Pos li guerre it nequande proposit un propri plan de
«reorganisation». Su tande ductores ya volet solmen pace e libertá de
action; ili timet con jure, que li intervention de national interesses
in li international UEA va ducter it al ruin. *Li continui lucta intern
esperantistic durant 20 annus fat UEA perdir mult témpor e moné*. Hante
recivet un capitale de Hector Hodler, cofundator e protagonist por li
libertá del UEA, li Direction del Association /«Asocia Estraro»/
actet completmen conform a su volentie, usante summas por ti ci
self-defense. …

Li assertion de sr Bastien, «que un criticabil administration de UEA
quel devorat sin profite li considerabil donat reserves pecuniari,
instigat li Landal Associationes luder un rol efectiv in nor Central
Association» es ne ver. Ver es, que general Sébert in Paris impedit li
oficialisation de UEA ante li guerre mundal, quande it ne havet moné;
que per «reorganisation» on octroyat /«altrudis»/ a UEA li
contracte de Helsinki 1921, quande it esset rich, e que de tande cert
representantes del National Societés ha tam long «provat luder un rol
efectiv» til que ili in fine ha acaparat it. …

Ne ver es anc li assertion, que li nov statute de UEA de 1933/34 ne
esset publicat e regularimen votat /«konatigita kaj laŭorde
voĉdonita»/. It aparit in un special (rosicolor) numeré de
«ESPERANTO» inviat li 5. januar 1935 a *22000 esperantistes (membres
de UEA e membres de omni National Societés)*. /Duant-du mill! Vi in
fine li autentic númere de omni organisat Esperantistes!/

… Li francés societé postulat ne minu quam que on mey dar li sam
membre-jures (exceptet li «jarlibro») al automaticmen registrat
membres del National Societés (Landal Associationes) por SFr. -.50, quam
al activ membres, queles spontanmen paya SFr. 5.— o plu mult. Acception
de tal ruinativ principie vell har abolit un del ultim atractiones por
payar un decent membre-contribution.

// XXX NOTE: li marca original de págine -36- esset in li sequent
// paragraf:

Sub li pression de ti proposition inaugurat se li congresse in Stockholm
1934{dot} Li for-election ex li comité de meritosi anteyan membres monstrat
strax quel benevolent spíritu reyet li ánimes de cert nov membres del
comité. Vidente li ínpossibilitá
de pacibil colaboration, li reelectet presidente Stettler strax
demissionat /«demetis sian oficon»/ e sr Hans Jakob, li director,
sequet le.

// XXX TODO: Ligar li partes.

/Va continuar in li proxim nró./

// Li paroles international e li mutation del radicas {{{2
=== Li paroles international e li mutation del radicas

[.author]
Ilmari Federn

Li paroles international, in majorité derivates, demanda in quelc casus
un mutation del radica, p.e. «exploder -- explosion».

In egard a ili, un autor de lingue international posse proceder in tri manieres:

1. On adopte ti international derivat paroles in li sistema e arangea
   li elementes e regules del derivation talmen que ex ili resulta ti
   paroles.

2. On renuncia al paroles international e remplazza les per autonom
   non-international formationes derivat del radica ínmutat.

3. On introducte li international derivat paroles quam nov índependent
   paroles apu li radica e su regulari derivates.

Occidental considera quam max important li conservation de regulari
derivation del international paroles existent e prefere li unesim
procede. Esperanto emfasa li ínmutabilitá de su radicas e del
pronunciation del singul lítteres e eat li du altri vias.

Li tal-nominat mutabilitá del radicas in Occidental es formulat in un
simplic regul de derivation, li «Regul de Wahl». -- Li postulate pri
ínmutabilitá del parol-elementes posse esser satisfat, si on ha ja antey
modificat li radicas in egarde al sistema de derivation, o si on ha
introductet duplic o multiplic radicas. Li Esperantist Dresen constata
«que ye adoption de un arbitrari sistema de derivation per radicas
auxiliari (= afixes. IF) on deve mutar in un serie de casus anc li form
del radicas, por plu bon posser acuplar les con li concernent afixes.»

Tande it apare índubitabilmen esser plu rational e simplic conservar li
radicas con lor natural mutationes e etablisser un sistema de derivation
quel es conform a ti lingues, ex queles li radicas es prendet. To es fat
in Occidental.

// Sviss Association por Occidental (SAPO) {{{2
=== Sviss Association por Occidental (SAPO)

Li membres del SAPO es
informat que li annual contribution por 1937 es SFr. 3.— (Li gratuit
abonnament a Cosmoglotta includet). -- Chascun membre quel desira anc
devenir membre del Occidental-Union paya li normal contribution del
Occidental-Union (in quel es includet li contribution del SAPO e li
gratuit abonnament a Cosmoglotta). It es solmen necessi plenar li yelb
carte de adhesion e strax expedir it a Chapelle.

[.author]
Li secretario-cassero del SAPO.

// XXX NOTE: ci esset li marca original de págine -37-

// Adressarium de APIS {{{2
=== Adressarium de APIS

Noi informa li interessates que li adressarium de
APIS va aparir durant april. Considerante que adresses ne constitue un
textu de permanent valore, que on deve in contrari calcular que pos un
annu generalmen 10% del adresses es antiquat, noi ha decidet nos far
poligrafar it, quo va esser considerabilmen plu modic quam printar. Li
precie abassa se per to a SFr. -.30 o un respons-cupon. Li coidealistes
queles benevolet inviar nos lor foto por li adressarium es avisat que it
va aparir in Cosmoglotta, pos aparition noi va inviar les li clichés.
Qui ja ha payat li adressarium va reciver un Bon del Institute
Occidental in valore del diferentie. Ples propagar por APIS e su
adressarium!

[.author]
F.L.

// Occidental-Union {{{2
=== Occidental-Union

Li adhesiones al Occidental-Union aflue al Central
Oficie in injoyant númere. Noi peti omnes far un intensiv propaganda por
recrutar nov membres. Si vu recive suplementari cartes de adhesion, ples
ne jettar les in il paper-corb ma conservar les e ganiar nov membres.
Plu numerosi va esser li membres del Occidental-Union, plu bon it va
posser intensificar su propaganda e accelerar li successes e li victorie
de nor bellissim lingue! Omni coidealistes mey comprender que mem por li
max bon coses it es necessi far propaganda. Do ne solmen li Central
Oficie deve far propaganda, ma omni coidealistes. Chascun posse
contribuer per su activitá un parte del successe. Li successe ne veni si
on ne auxilia it. Noi fá nor parte, e noi fa it con entusiasme. Quo vu
ha fat por Occidental durant li mensu passat? -- Ci noi rememora que omni
landal organisationes o persones (ne occidentalistic) posse devenir
membres del Occidental-Union, quam extraordinari membre. Ili posse
devenir ordinari membres pos un annu de propaganda e de practica de
Occidental. -- Vi li tabelle pri li contributiones al Occidental-Union
por quelc landes. (Abreviationes: AM {equals} activ membre, AMb {equals} activ membre
con duplic abonnament, PM {equals} protectori membre, MM {equals} mecen membre, PeM =
perpetui membre) Pri li avantages concernent Cosmoglotta ples vider li
carte de adhesion.

// XXX TODO: Tabelle.
// http://anno.onb.ac.at/cgi-content/anno-plus?aid=e0m&datum=1937&page=39&size=28
(Liste de landes e númeres)

NB Por li altri landes: valor secun li sviss Franc, base del precies. Ti
precies es aproximativ e ínobligatori. -- Li abonnates a Cosmoglotta
queles ja ha payat lor abonnament e queles desira devenir membres del
Occidental-Union, mey solmen payar li diferentie inter lor abonnament e li
normal contribution.

[.author]
Central Oficie

// XXX NOTE: ci esset li marca original de págine -38-

// On scri nos… {{{2
=== On scri nos…

[quote, de Wahl]
____
Hurrá, Hurrá, Hurrá! Mill mersí! Li nov Cosmoglotta B inaugura
un nov témpor. To es just to, quo esset necessi! Chascun mensu
Cosmoglotta e chascun 15-im Praha Bulletin!
____

[quote, Berggren]
____
Li nov nrós significa un incorageament por nor movement. Nor
sincer gratitá pro li habil execution del central oficies.
____

[quote, Dal Martello]
____
… Cosmoglotta-Informationes nró 4 e 1 e li Doc. 139 pri Ido,
queles es, omni tri, vermen propagandistic excellent e intelectualissim.
Bravissimos! Per tal labores de propaganda e pro su bonitá lingual,
Occidental va triumfar.
____

[quote, Podobský]
____
Con grand joy yo observa li entusiasmat activitá in Chapelle.
____

[quote, Poujet]
____
Vu have entusiasme a vendir!
____

[quote, Matejka]
____
Yo traleet Cosmoglotta-Informationes quam sempre con max grand interesse e
plesura. Yo senti li imperativ beson gratular Vos calidmen por li
excellent labor. Yo ne save quo yo deve admirar plu: li valorosi
contenete o li bell presentation del caderne. Vor entusiasme e li
optimisme expresset in li cap-articul trova in to sol su complet
justification. Yes, li annu 1937 va esser fructosi por li movement
occidentalistic; si yo vell til nu har dubitat pri to, tande li letura
del brochura vell har esset suficent por convicter me pri lu contrari.
____

'''

Li Institute Occidental, Central Oficie del Union e li altri oficies de
nor movement unit in Chapelle, mersía nor patient corespondentes, queles
til hodie ha atendet nor response sin plendir! Li labores causat del
elargation e reorganisation de nor buró durant li ultim témpor impedit
nos satisfar li devores de nor corespondenties con li desirabil
rapiditá. Ples comprender e pardonar!

// Ex li paper-corb {{{2
=== Ex li paper-corb

It es custom ye li 1-im april, que un seriosi jurnale publica
mistificant informationes (p.e. «Esperanto jam venkis», o que li
presidente del Ido-Academie ha scrit un scientic critica pri
Occidental). Noi vole sequer ti tradition e changear it: ti vez, «Ex li
paper-corb», li amat organ del persones grav, va publicar solmen
contributiones de extrem seriositá e valore permanent.   Miquette

==== Li té (amusant historiette in Occidental)

// XXX NOTE: li marca original de págine -39- esset in li sequent
// paragraf:

Li old e desbell senioretta Karlsson ha invitat li yun serior Svensson.
Ambi es membres de un Occidental-club e parla Occidental. -- It es crepuscul. -- «Esque
Vu vole haver té, senior Svensson?» -- «Oh, yo ama té!» -- In li sam
moment sr Svensson senti li magri brasses del old senioretta circum su
col e audi un dulci chuchota in su orel: «It veni tro subitmen! Anc yo
ama te!» -- Sr Svensson sta mut. -- Li matre
intra: «Car infantes, yo benedí vos!» -- Nu sr Svensson es marito e
have ott infantes. Ma in present il es Esperantist, nam in Esperanto on
«ŝatas teon, sed amas vin.»!

Gösta Ahlstrand

==== Logic argumentation

// XXX TODO: marcar quam un liste, ma qualmen?:

1.a. Ido esas klasika.

1.b. Occidental esas fush-laboruro.

1.c. Konseque Ido esas plu bona kam Occidental.

2.a. Lernar Ido esas lernar logika.

2.b. La frazo 1.c. esas skribita en Ido.

2.c. Konseque la frazo 1.c. esas logikala pruvo.

3.a. Quo dicesas trifoye, ton on konsideras kom vera.

3.b. Ni ja multegafoye repetil l'argumento 1.c.

3.c. Konseque ja esas depos longe pruvita, ke Ido esas plu bona kam
Occidental.

Ex-idisto Simson Querkopf

==== Glossarium

// XXX TODO: Confirmar li vacui traduction de «fush-laboruro»:
// XXX TODO: Confirmar «klasika:»

klasika:: vider Cosmoglotta B 1
fush-laboruro:: «»
lernar:: aprender
dicesas:: es dit
trifoye:: tri vez
ni:: noi
multegafoye:: multissim vez

'''

Atention: Premie-concurs! Li idistic raporte (h.j.?) in Progreso 1,
1937, pri li conferentie del linguistes in Copenhag, comensa per li
paroles sequent: «Segun raporte pri la konfero dil linguisti en
Kobenhavn en septembre 1936, diskuto eventis inter prof. Jespersen qua
kontredicis la tezo di de Wahl, ed ambi opozis la tezo di Esperanto,
olqua diferas de la principi di Ido.» Exidistes mey leer ti frase
plurivez altmen con atention e serchar li signification, e con quam
prof. Jespersen, li notori ínamico de Occidental (secun li Idistes), ha
discusset. Ples inviar li solution al redaction de «Ex li paper-corb»
marcat sur li coverte «Premie-concurs: Classic Ido». Noi va premiar
bon-motivat interpretationes per un serie de propaganda cartes de Ido.
 Miquette

Corespondentie: 7: Li Ido-electiones va esser bentost. Presidente del
Ido-Akademio es un titul sin function. Special capabilitás do ne es
necessi; advere conossentie de Ido, Grec, Sanscrit desirabil. Ma pro que
Vu anc conosse Occidental, noi ne posse consiliar Vos anunciar Vor candidatura.
- 35793: Conform al desire del central buró del ESA, noi responde a Vor
question, que noi ne conosse necos pri li existentie de un tal
corporation. 276b: Forsan!    Miq.

ifdef::original-tocs[]

// Contene: {{{2
=== Contene:

- Esque Occidental es caotic?
- Cronica: Austria, Francia, Italia, Portugal, Svedia, Svissia
- Colectores de KOSMOGLOTT
- Avis al abonnates; líber abonnament
- Li vacuum
- Ancor Ido
- Li A-B-C del lingue international
- Li schisma de Esperanto: Un scandale esperantisti
- Al la Esperantistaro
- Li paroles international e li mutation del radicas
- SAPO
- Adressarium de APIS
- Occidental-Union
- On scri nos
- Ex li paper-corb
- Li té
- Logic argumentation
- Premie-concurs: classic Ido
- Corespondentie

endif::original-tocs[]

// XXX NOTE: ci esset li marca original de págine -40-

// Cosmoglotta A 114 (1937-05/06) {{{1
== Cosmoglotta A 114 (1937-05/06)

COSMOGLOTTA, may-junio 1937. (Annu XVI.) No 3 (113)

ifdef::original-tocs[]

// Contene {{{2
=== Contene

- Wells 70 annus.
- A. Eschenasg.
- Historie del international lingue.
- Diploma de docente.
- Centre de interesse: li cocine.
- Li repast del leon.
- Sitie de colubre.
- Absorption del odore per li lacte.
- Li grog.
- Dr Sjöstedt.
- Prof. Meazzini.
- Cronica.
- Un sensational adhesion.

endif::original-tocs[]

// H.G. Wells 70 annus {{{2
=== H.G. Wells 70 annus

Partes ex li discurs del celebri anglés autor, fat ye un diné in su
honore dat del anglés section del club international de scritores, ye
li 13{dot} oct. 1936{dot} Autorisat traduction ex anglés por
Cosmoglotta, con amabil permission del autor, de Ilmari Federn.

Li ovre, de quel yo ha comensat per conturar li historie e economic
realitá e instigar du laboratores melior quam yo laborar pri li scientie
del vive etc., ha docet me li manca a li possibilitá de un specie de
encíclopedisme ínfinitmen plu potent, un real modern enciclopedisme quel
vell posser acumular saventie, corelater idés, e far les accessibil a
plu ampli publica e talmen tener junt li mente de ti munde distraet. Ti
mi esquisses, contures, resumates, tal qual ili es, ha solmen monstrat
quo posse esser fat per un micri efortie e un publica hasardal

// XXX TODO confirmar li union de ti-ci paragrafes

-- palles in li vent. Yo crede que un nov movement ye grand scala vers
un ampli-inbrassant enciclopedisme hodie es plu quam desirabil --
urgentmen besonat! Altri homes plu yun va far ti labor, ma ancor yo
fortmen desira haver un fingre in it.

…E poy scrir ancor un roman o simil. Hay témpores por scrir romanes e
témpores por ne scrir romanes. Un roman ne es un cose; it es mult
coses. Chascun etá have su propri specie de roman. Quande noi es yun,
noi ama luder con possibilitás, noi scri fantasies e vivid impressiones.
To es li témpor por novelles, rapid e curt novelles.

Quande noi deveni plu old, plu e plu interessa nos li real caractere.
nor propri e ti de altris, e noi scri pri li reactiones del persones a
lor fate. Li curt novelles deveni long. Pocos de nos have desde comensa
alquel propri politic sense, til que no; atinge ca. li 40 annus e poy
inclina a scrir romanes seriosi pri politica e aferes. Chascun fase del
developament producte romanes secun su caractere. Tamen yo ne vide pro
quo pos li 70 annus on ne vell dever provar scrir li roman de
experientie e reflection.

Yo ne solmen trova li vive tro curt a mi gust, ma anc tro strett. In li
ultim dies yo naturalmen pensat mult pri nor P. E. N. Club{blank}footnote:[International
club de scritores, de quel H.-G. Wells til nu esset
presidente pos li morte de J. Galsworthy.]. E it dole
me reflecter pri quam limitat esset li contact quel yo posset haver
inter su membres. Ci in nor club noi have un colection del max variant e
interessant individualitás, ramificant súper li tot mund. It es apen
alqui quel ne vell haver alquicos elucidant por me, si solmen yo vell
har esset capabil accepter e absorpter it; e necun, quem bon conosser
ne vell har esset extremmen interessant. Si solmen noi vell haver un poc
plu de cerebre e su fortie, quant mult noi vell posser profitar de
unaltru! …

…Yo espera continuar laborar ancor durant quelc annus con li P. E. N.
Club -- benque ne quam vor president. It esset urgent témpor que vu
justificar vor pretension esser un club international per electer un
non-britannic presidente, e yo es cert, que in Sr. Jules Romains vu ha
trovat un grand artist de reputation mundal quel anc es un personalitá
tre sagi, generosi e activ. Yo espera e crede que il va continuar
mantener li principies essential queles li P. E. N. Club representa in
li tot munde, ad saver:

Libertá del expression, extrem libertá de expression e criticisme, e
franc e amical fraternitá e reciproc tolerantie inter omni honest
scritores, pensatores e creatores, quamcunc fortmen li substantie e form
de lor expression mey diferer.

// XXX NOTE: ci esset li marca original de págine -33-

Exceptet ta, u guvernamentes nega li principes de libertá intelectual e
estetic, li P. E. N. ne have relationes al politica. It es in null sense
del parol un «levul» o «dextri»organisation. It ne es
anti-comunistic ni anti-fascistic: it es anti-necos except
anti-silentie e anti-obscuritá.

Ho-vésper yo desira accentuar con omni possibil emfase li fact que li P.
E{dot} N. ne es un «levul» organisation. It es un del max absurd de nor
hodial limitationes, que tam pocos de nos escapa esser sive quo on
nómina «levul» sive «dextri». Noi quasi viagea sur un strett strada
con abrupt declivi scarpes. Sempre noi tende a glissar in un del fosses
lateral. E ambi fosses, li levul e li dextri es nu plen de sangue e vive
dissipat.

Yo desira que yo mey posser completmen bannir ti du damnat paroles --
levulisme e dextrisme. Alqui ha dit, que si li hom vell esser un stelle
marin vice un animal bilateral, il vell pensar mult plu bon. Yo es
curiosi, esque to es un question de natura íncurabil. Forsan noi vell
acter plu bon si no; vell posser far nos pensar pri nor fingres vice
sempre pensar pri un láter. Tande forsan noi vell esser capabil ne
confuser anarchistic sindicalism con statal socialism, o fascisme con
Toryism{blank}footnote:[Conservativisme anglés.] o New Deal{blank}footnote:[Economic
politica de presidente RooseveIt in U.S.A.].

Ma dolore e misere, confusion e opression ne es identic con derute.
Coses monstruosi e terribil eveni, ma nequande li spíritu de
civilisation esset plu vivi, o li pensa plu activ quam ho-témpor. Un
líber movida intelectual e moral por reorganisar nor munde es possibil,
practicabil e mem probabil. E ci it es, u organisationes quam li P. E.
N{dot} Club fa lor function. Con modest persistentie noi in ti club labora
por un
progressisme con ocules apert e diferent de ciec e tragic levulisme e
dextrisme.

Noi es solmen un parte de un long e varie front. Li P. E. N. es un
internationale de jurnalisme e scritores in general, quel labora flanc a
flanc con li internationales de scientie de arte e tecnica, por
creativitá constant. Córam li tumultu e violentie del historie
contemporan, li P. E. N. Club mantene in su propri maniere li conception
de un mundal republica intelectual e estetic; it proclama su crede in
li final triumfe del líber fraternité del homanité.

Homes deve oldijar, e homes deve passar, ma li vive, de quel nor labor
fa un parte, ne besona finir.

(Image: Sr. Eschenasy.)

// Nor colaboratores {{{2
=== Nor colaboratores

// Sr. Aurel Eschenasy, de Craiova, Rumania {{{3
==== Sr. Aurel Eschenasy, de Craiova, Rumania

Nascet in 1900, Sr. Eschenasy studiat in li secundari scoles e in li
politechnicum de Budapest. Hodie il habita Craiova u il have li
profession de commerciante. Li unesim lingue quel il parlat esset
german, poy il aprendet completmen francés, ruman e hungarian. Il anc
studiat anglés e italian.

Sr. Eschenasy declara: «Yo havet sempre li impression que un lingue
universal deve exister, ma nequant posset decider me aprender Esperanto
pro su ínnaturalitá e su dissonantie. Quande Sr. Piaget durant su
passage tra mi land parlat me pri un nov sistema de lingue universal
mult plu bon quam Esperanto, yo ínmediatmen abonnat Cosmoglotta por conosser
it de plu proxim. Mi atende esset plu quam agreabilmen satisfat. Plu yo
aprofundat li studie de Occidental e plu yo trova que it resumma omni qualitás
possibil.» Pos har composit un Occidental grammatica in ruman, Sr.
Eschenasy prepara nu un dictionarium Ruman-Occidental.

// XXX NOTE: ci esset li marca original de págine -34-

// Historie del international lingue {{{2
=== Historie del international lingue

Li articul quel sr. Pesch, idist, ha publicat in li revúe francés
«l'en dehors» ante quelc mensus, merita esser mentionat ci, pro que
it contene un historie tre curios del international lingue. In comensa
li autor monstrat un relativ objectivitá in su critica del sistemas til
quande il arivat al annu 1922. Tande li historiano esset viceat del
rancorós polemist quel ancor ne ha pardonat a nor movement har absorptet
li max bon propagandistes de Ido. On posse facilmen divinar quo posse
racontar nor criticanto. Sr. Pesch explicant li principies de
Occidental, to es quasi Mohamed explicant li Nov Testament a un Buddhist!
Ples audir:

Secun sr. Pesch, Occidental es defectosi pro que su paroles «ne have sempre
un unic sens»! Sr. Pesch oblivia un sol cos: it es que Ido, quel il
presenta quam ínpeccabil exemple, trova se in li sam casu; e pri to nor
criticante monstra un astonant eclipse de memorie, pro que il self ha
publicat in «Centerbladet» li Radicarium Ido-ldo, in quel li paroles
have sovente 2, 3, 4, e mem 5 different senses, queles il devet
numerotar por evitar confusiones!!! In realitá li univocitá (in Ido
unasenceso) es solmen un reclama por naives e stultes. On save bon
que mult paroles international have pluri senses e nequi va impedir ti
facte; e un vocabularium de un million de paroles ne vell suficer por
extirpar li duplic senses.

Poy, sr. Pesch reprocha a Occidental que su ortografie «ne es
fonetic». O sever criticante! Esque forsan Ido, e mem Esperanto ha
successat trovar un fonetic ortografie? Esque in Ido c (= ts), x (= ks,
gz), j (=j, dj), i (=i, y) es fonetic transscritiones? Quande Couturat-
de Beaufront adoptet x in vice de kg, o gz, ili explicat que ti torsura
al principie del fonetism es motivat per li necessitá conservar li
international ortografie.

Nu, li motive es li sam por li duplic lítteres in annu, passabilmen,
etc.

In plu, li pur fonetic ortografie vell besonar adminim 100 different
lítteres, quo vell plu mult complicar li ortografie quam li fonetisme de
Occidental.

Concernent li gramatica, sr. Pesch naturalmen cavalca sur li famos
LOGICA. Ja mult vezes Cosmoglotta ha monstrat que li logica de Ido es
solmen un pie mentie. Specialmen in un articul «Esque Ido es vermen
logic?» publicat in Cosmoglotta nr. 78/1931, pág. 90, noi pruvat que li
demí del derivation de Ido es contrari al logica. Nequande, til hodie,
on ha respondet a nor demonstration, mem per li max micri contradition.
E noi va ancor atender long un response! Por sr. Pesch it es mult plu
comod e minu compromissent servir li argument «logica» al neutral
publica. To fa sempre un grand impression sur li auditores ancor
ignorant pri interlinguistica.

// XXX NOTE: ci esset li marca original de págine -35-

Ma u li critica de sr. Pesch preterpassa lu ridicul permisset, it es in
su alusion al afere del Delegation. Esque vu save pro quo Occidental ne
merite li atention del seriós persones? Sr. Pesch benevole explicar to
talmen: «Occidental, nascet desde li guerre, ne ha esset submisset al
apreciation del Comité del Delegation (1907). Ma ti-ci ha examinat
projectes analog (in lor principies) al lingue de sr. de Wahl, e it ha
rejectet les.»

Admirabil candore! Esque solmen vu save, excellent historiano, qualmen
evenit ti famos exámine del Delegation? Esque vu conosse su autentic
archives, su documentes? Ili es che nos, ye vor disposition. Noi ja
parlat pri ili in Cosmoglotta Nr. 93 (1934), pag. 28. Per ili on
aconosse que ti judicament esset solmen un tragi-comedie. Ti Delegation
besonat solmen 2 1/2; díes por vider, studiar, adopter Ido, til tande
absolutmen non conosset; un record de rapiditá impossibil a superar in
linguistica! E ti hasta strax explica se quande on save que ex li 4
homes (Jespersen, Leau, de Beaufront, Couturat), queles votat por li
adoption de Ido, li du ultimes esset precismen li non-suspectet autores
de ti Ido. E sr. Jespersen, li sol linguist, hante apoyat Ido, ha
abandonat it in 1928 por aproximar se a Occidental per su Novial, e
ho-annu ha mem occidentalisat ancor ti Novial. To
sr.  Pesch cuida celar a su letores!

Esque vu remarca li jesuitisme de ti argument: Li Delegation ha
examinat _projectes analog a Occidental e ha rejectet les_? No, null
projecte «analog»esset studiat; li max proxim, «Neutral reformed»
esset ancor lontan de it. E in céteri, u nor examinatores vell har
prendet li témpor examinar it? Noi repeti: un record de rapiditá, li
lingues defilat quam aviones sur un toale de cinema. Seriosmen noi
consilia al idistes interrar li Delegation e su judicament e ne plu usar
ti risibil argument in lor discussiones pri respectiv avantage. Ili vell
acter plu utilmen respondente nos pri question del logica!

In ultim moment, noi es informat que li revúe «l'en dehors» just ha
insertet un protestation del Central-Officie de Chapelle, in quel li
alegationes de sr. Pesch es completmen refutat.

// Diploma de docente {{{2
=== Diploma de docente

Desde curt témpor li Academie de Occidental ha instituet exámines por li
diploma de Docente de Occidental, secun un regulament detalliat (quel on posse
obtener gratuitmen che ti Centrale de Chapelle). Noi publica in sequent
extractes de un dissertation presentat de un candidate, Sr. Ritter de
Chiasso (Svissia), por monstrar un example de scrit ovre presentat al
jurie. Regretabilmen noi posse citar solmen un micri parte (circa li
1/5) de
ti interessant studie.

[.author]
Redaction.

// Qualmen Occidental facilisat me li apprension del tessinés dialect {{{2
=== Qualmen Occidental facilisat me li apprension del tessinés dialect

[.author]
J{dot} Ritter

// 1. Introduction {{{3
==== 1. Introduction

Li popules, che queles li parlat e li scrit lingue es identic es rar
exceptiones. Talmen on es regularimen obligat aprender du sovent tre
diferent lingues: li un por li litterari studies e li altri por li
quotidian relationes con ínmediat circumité. Ti-ci situation trova se
anc in li sviss canton Tessin.

// XXX NOTE: ci esset li marca original de págine -36-

Quande yo comensat ta mi professional activitá, yo esset ancor fervorosi
adherent de Ido. Ti facte creat me mult mal experienties. Yo constatat
li desfacilitá por novicio del italian lingue, distinter li du sistemas
de desinenties. Taimen yo dit quelc vezes: staciono (Ido) vice stazione
(italian), reclamaciare vice reclamare (italian) e mult simil
confusiones. Omni ti -- per se ínsignificant -- erras causat larg
rididas che li tessinés colegs. Yo serchat explicar li cause de ti
linguistic pelmel, nominante li sistema Ido. Si yo vell solmen nequande
har pronunciat ti nómine! Nam con li max grand facilitá on derivat de
it li denomination: idiot! Por completar mi desespera, ili declarat,
que un tal horribil producte li larg masses del tessinés popul nequande
va accepter. Li rasones de ti declaration va esser explicat sub li cifre
3 de ti composition.

Interim yo abandonat Ido e transit a Occidental. Strax yo informat mi
colegs pri ti changeament. «Ah», ili exclamat, «to es completmen
altricos. Un idioma talmen simil a nor car dialecte va certmen trovar li
simpatie de nor publica.»

Ti relationes inter Occidental e li tessinés dialect va esser explicat in li
sequent explorationes. In li Ticino it existe tant dialectes quam
valleyes. To es comprensibil, nam omni valley have anc su propri
historie. It es generalmen conosset que li retic cultura e li ladinic
lingue posset conservar se solmen proque li barbares, queles penetrat in
li romanic imperia, ne avansat in ti lontan valleyes con povri suol. Ja
li romanic cultura arivat ta solmen desfacilmen. In plu in cert valleyes
infiltrat tribes, queles in li altri regiones nequande esset videt.
Talmen li Val Maggia (Tessin) esset partialmen habitat del «Walser»
queles parlat un german dialect{blank}footnote:[In li max alt situat commune
Gurin (1506 s.m.) on parla quam unic casu in li Tessin ancor hodie un
german dialect.].
Ultra to li pass del San Gottardo es
de recent construction. Li tot trafic trans li Alpes passat li
Lucomagno
e li Gd. St. Bernhard. Talmen li nordic parte del Tessin esset poc
tuchat del grand evenimentes, queles transformat pluri vezes li cultural
aspect del céteri regiones.

Por ducter mi labore ad un bon fine, yo deve limitar mi explorationes al
lingue de mi strett circumité. E to es un idioma parent al Milanés
(lingue parlat in li cité de Milano), anc nominat: Menenghino{blank}footnote:[Ci
on va memorar, que li Tessino esset durant long témpores sub li
domination del ducos de Milano e esset li «pom de discordie» inter ili
e li antiqui Svissianes.]. Li
expression «Menenghino» significa li masca del cité de Milano, sam
quam li «arlecchino» es li masca del cité de Venezia. Li denomination
del dialect con un tal expression va certmen esser causat del idé, que
li paroles es un medie por velar li pensas…

// 2. Menenghino e Occidental {{{3
==== 2. Menenghino e Occidental

Por expresser li grammatical apartenentie del paroles, li mundlingues
del specie Esperanto, Ido, etc, have unic e obligatori desinenties. Por
exemple (Ido):

Substantives: sing. -o, plur. -i, Adjectives: -a.

Verbes:

Infinitiv, activ: present -ar, perfect -ir, futur -or

Passiv: present -esar, perfect -esir, futur -esor

Conjunctiv: activ: present -as, perfect -is, futur -os

Passiv: -esas, -esis, -esos

De ti systemation nasce in comparation al italian lingues mult
desastrosi monstruositás. Li frase in Ido:

«La bela filio di ica matro ne konocas la fatigesi di la vivo.» es por
un italiano pronunciabil, solmen quande il va eliminar completmen su
ínnascet lingual sentiment e su eufonic dote, nam in italian on vell dir:

«II figlio bello di questa mamma non conosce le fatighe della vita.»

Si noi junte nu a ti exemple li traduction in Occidental:

Li bell filio de ti mamá ne conosse li fatigas del vive, noi va
constatar un íncomparabil eufonic coherentie. Ma it es ancor mult plu
perfect, si noi traducte ti frase in li Menenghino:

// XXX NOTE: ci esset li marca original de págine -37-

«El bell fioeu de sta mâma conoss minga i fadig del vîv.»

Quam on posse facilmen constatar, ti dialect omisse in general li
desinenties, por exemple 1):

l'amor (l'amore), l'institütt (i'istituto), l'institütor
(l'institutore), el caval (il cavallo), el guant (il guanto) etc.

Ergo in omni ti casus, queles li substantivic desinentie: -e de
Occidental ne covri se con li Menenghino, noi have li plen possibilitá,
omisser it e crear talmen li complet coherentie con ti dialect.
Occidental ne ducte a linguistic monstruositás, quam ili es creat del
obligatori finales de Esperanto, Ido etc. ma contrarimen facilisa per su
natural radicas e su ínobligatori desinenties li perfect aprension ne
solmen del grand culturlingues, ma mem de regional dialectes, quam it es
demonstrat per li confrontation de Occidental con li Menenghino.

Anc li adjectives perdi in Menenghino lor desinenties e assimila se
completmen al occidental formes:

bôn (buono, -a), fôrt (forte), san (sano, -a), inütil (inutile), bell
(bello, -a), picol (piccolo, -a), aIt (alto, -a), bass (basso, -a), etc.
Si li occidental desinentie por adjectives: -i vell esser obligatori
quam in altri sistemas, to vell crear disharmonies in comparation al
Menenghino, nam ti dialect forma sam quam li italian su complet
grammatical expressiones per li finales: (sing.) -o, -a, (plur.) -i,
-e.

Li arbitrari formation del infinitives e consequentmen del tot
conjugation in Esperanto, Ido. etc. ne posse dar alcun indication concernent
li corespondent formes in italian o Menenqhino. Ili contrarimen inducte
a tot fals suppositiones e exposi li traductor al general risibilitá. Ma
Occidental, con su tot natural construction, facilisa ne solmen li
composition del italian frases, ma mem anc ti de dialectes. Talmen noi
posse trovar
de Occidental. omissente li -r. li infinitives del Menenghino:

|===
| Occidental    | Menenghino | Italian

| -ar (parlar)  | -â (parlâ) | -are (parlare)
| -er (vider)   | -ê (vedê)  | -ere (vedere)
| -ir (sentir)  | -î (sentî) | -ire (sentire)
|===

Ma to ne es omnicos. Anc con li prefixes e sufixes on obtene ex li
Occidental mem con plu grand coherentie li desirat formes del Menenghino
quam ti del italian. Por exemple{blank}footnote:[Li paroles in parenteses es
italian.]:

:pednote87557: Li sufixe -asc es pronunciat in li parlat dialect \
exactmen quam li Occidental -ach. It existe solmen un diferentie in li \
fonetic scrition.

:pednote87561: Pronunciation identic a ti del Occidental sufixe -ic.

|===
| Occidental    | Menenghino    | Italian

| desgelar      | desgelâ       | dighiacciare
| desimpregnar  | desimpregnâ   | sbarazzare
| desligar      | desligâ       | slegare
| desobedient   | desübedient   | disubbidiente
| significativ  | significativ  | significativo
| signification | significasion | significazione
| concentrament | concentrament | concentramento
| concentrar    | concentrâ     | concentrare
| concentric    | concentrich{blank}footnote:[{pednote87561}] | concentrico
| ambition      | ambisiôn      | ambizione
| ambitionette  | ambisionett   | ambizioncella
| ambitiosach   | ambisiosasc{blank}footnote:a114meo[{pednote87557}] | ambiziosaccio
| ambitiós      | ambisiôs      | ambizioso
| cavallach     | cavallasc{blank}footnote:a114meo[] | cavallaccio
| cavall        | cavall        | cavallo
| cavallett     | cavalett      | cavalletto
| dormir        | dormî         | dormire
| dormida       | dormîda       | dormitona
| dormion       | dormiôn       | dormiglione
|===

// XXX NOTE: ci esset li marca original de págine -38-

// Centres de interesse: cocine {{{2
=== Centres de interesse: cocine

Cocine, cocin-er-ia, forn, flamme. in-flamm-ette, gas-forn, portabil
forn, triped, grill. -- Scaf, platil-buffet, garda-manjage, camera de
provision, buffet. -- Table, tabl-ette, toale de table, toale cirat,
bav-toale por bebé, table-linette, serviette, covert. Platt platil,
argent-erie, coclare, furc, furc-ette.

Cultel. canif, cultelot, manche, lame, tranchant, punte.

Utensiles. -- Apparate, prepar-ette, hacc-uore. pist-uore, rasp-uore,
rasp-ette, scrap, scrap-uore, scrap-ette, hacc-uore, hacc-plate. --
Quirl, pica, torna-pica, sofl-ette, sofl-uore, boll-iere, boll-uore,
scum-iere, scum-ette, cribell, filtre, padelle, padell-ette, casserolle,
calid-iere, caldron.

Vasage. -- Vase. vas-allia, platil, plate, argentin, vas-age. -- Anse,
col, fund, bec. -- Servis, pott-erie, porcelane, fayance, sand-petre.
-- Class, cope, calicie, cop-ette, tymbal. calabass. carafe, flacone
cruch, botel (coll de botel, corc, tira-corc), sup-iere, teiere,
café-iere, sucr-iere, sauc-iere, salad-iere, ole-iere, pipr-tere,
sal-iere, mustard-iere, case-iere, potte, scudell, terrine, bowle,
tasse, sub-tasse, platil-planc. succ-reciv-uore.

Nettation. -- Aqu-iere, lav-uore, bassin, lav-petre, sitell, lignin
sitell, ex-gutt-uore, ex-vers-uore. -- Chiffon, lav-ette, lixive,
essuy-ette, terson, tergi-lapp, ex-vers-uore, terg-ette, brosse, balay,
balay-ette, plum-tof, plum-balay, e-polv-ette. -- Scur-age. scur-ette,
balay-age, balay-alya, residues, iett-alya, balay-bux, corb. corb-ette.

Cava. -- Céllar, cava, sub-terran, excavation, tonnel, baril, tonne,
botel, corb-botel (daube, fund, annel de barril, de tonnel), tapon,
tampon, corc, clave, robinete, tornette, lignin, stannin, cruch, funel,
sub-tiration,

Repastes, -- Alimentes, fame, famine, sitie. apetite, satur-itá,
satur-ation, gloton-ene, subsistentie, nutri-ment, nutri-tura,
nutri-tion, aliment, aliment-ation, consumation. victuales. -- Arte
culinari, libre de cocine, labor domestic, hem-labore, menage. --
Repast, bankett, dejeuna, dejeunette, lunch, diné, collation,
inter-manja, supé, trinca-tor-ia, orgie de trincada, baccanalie,
pos-ebri-ach-ie -- servis, manja,
receptu, cocination, manna, ration, portion, menu, cart, serviette,
mors-ade, bocc-ade, mania favorit, gust, sapore, covert, ante-manja,
carnine, vegetabiles, dessert.

Persones. -- Gastronom, gurmand, manja-tor, gloton, trinca-tor,
trinc-on, festin-ard, trinc-ard, libertino, deboch-ard.

Econom. menagero, cocin-ero. cocin-era, chef-cocinero. -- Servi-tor,
domestico, factotum, ganymed, boy, serv-ero. servient, famulo
servi-tora, servi-tressa, serv-era, bonna.

Carne, -- Carne de bove, de vacc-ello, de mutton, de agnell, rostat,
bollit, in ragut, frit, haccat, con sauce. -- Gallin, gallin-elle,
perdriz. -- Crev, crevette. fructe del mare. -- Pisc, pisc-age, pisc
fumicat, anguill, salmon, caviar, sardin, carp, anchove, morue, stur,
lucio. -- Carnine, bullion, scum, consommé. rost, rostbif, grill,
bifsteck, filé rostat, bov-lumbe, gamb de agno, cotlet, lardat carne de
vacello, carne bovin, bov-ine, vacell-ine, ren, ragut, stov-ate. --
farcie, succ, sauce, blanc ragut, hach-ate, bul-ette, fri-tura.

Carne svinin. -- Carne svin-in, porc-in. -- Jambon, sociss,
sociss-ette, socisson, salami, sangue-sociss, sociss fum-icat, surcrut,
cervelate, lard-pelle, lard fondet, grasse porc-in, carne fumicat,
intrallia, intestines, fricassé, blanc ragut, pastete de vaccelle e
jambon, sandwich.

// XXX NOTE: li marca original de págine -39- esset in li sequent
// paragraf:

Legumes e farinages. -- Potates, terr-pom, artichoc, cauliflor,
brussel-caul, rubi-caul, blanc faseol, verd faseol, pise, carotte, nap,
rap, radis, oxal, sauerkraut, asparge, champinion. -- Farine, pan gris,
blanc, (pan-pezze,
crust, crumel, crumel-ette). -- Sup, potage, puré, bullion,
gruel de farine, vermicell, maccarone, nudle, gruel, tapioca, sago, ris,
leven, ferment-pasta, lad de cress, de cicoré, de lattugp de seleri,
cidonio, marmel, suflé, gelé, ove, omelette, marganne, pasta, pasta
foliat.

Dessert. -- Pastille, pastete, pastet-erie, lacte, flad, pudding,
torte, tort-ette, creme crem battet, pastete de carne, macron, besé,
biscuit, vafre, vafre-ferre, gurmand-erie, bonbon, dragé, anis,
pistache, cracnel, praline, compot, marmelate, confitura, miel-torte,
glacie, sorbet, butre, butre-torte, pan-covrit, caseo.

Fructes. -- Uve de Corinth, rosin, uve, figue, ananas, orange,
mandarine, datil, nuce (craca-nuce, nuce-cracator), pom, pom-marmelade,
compott, pir, citron, prun, orange, crusber, fresber, bramber, avellane.
uve-fruct, apricose, cerese, mandul, castanie. melon, aqua-melon.
banane, persica.

Trincages.

Fermentat trincage, vin, champagne (parfum del vin), bir, bir-eria,
chop, chopine, bir-glass, bock, carafe, cruche, boccale, cidre,
pom-cidre, pir-alcohol, liquore, liqueur, aquavit. brandy, rum, punch,
cognac, porter,
kirsch, cherry-brandy, benedictine, absint, whisky, arac (= liqueur
traet del ris), anis, anisette. curaçao, punch, grog, soda (tapon,
tira-corc, tapon-scruv), mandel sirop, limonade, sifon, gasos aqua,
hydromel, lacte, crem, café, cicoré, café-moline, residue, té, samovar,
cacao, chocolade.

Condimentes.

-- Ingredient-ie, aroma, oleo, vinagre, sal, spice, pipre, caryofil,
cloves, muscad, cannel, vanille, salvia, cerfolie, cumine, safran,
zingibre, cappare, mustard.

Sucre. sucr-erie, sucr-age, sucre-cone, sucre-pane, sucre candit,
rafinat, crud sucre. caramell, melasse.

ADJ.: Li maniator posse esser: affamat, sitios, saturat, voracit
gloton-esc, ebrie; trincut, in-satur-abil, avid. -- Li alimentes posse
esser: bon, mal, rancie, corupt, putrid, old, ínsipid, fad, sin gust,
sin sapore, apetitos, nutri-tiv, crud, coctnat, spicat, sapor-os,
gust-os, delicat, odoros, aromatic, fin, brul-odorant, frugal, coct,
matur, in-matur. frisc, frigid. calid, tepid.

VERBES: suffrer ye, sentir fame, fame-ar, morir de fame. -- esser
salutari.

Inviter. des-anunciar, contramandar, nutrir, regalar, saturar. --
Maniar, consumar, devorar, glotir, maniar, trincar. -- Cocinar,
accender li foy, soflar, bollir, frir, rostar, grillar, fricassar,
calent-ar, a-frigid-ar.

Condiment-ar, spicear, sal-ar, pipr-ar, sucr-ar, caramell-ar, candir.
stovar, macerar, mannar.

-- Pistar, coagular, quirlar, aplastar. triturar. raspar, scrapar,
tranchar, de-haccar, de-cupar, ex-cis-er, ex-cupar, servir, desservir,
garrnr, in-tablar, apretar, preparar, ac-commod-ar. -- Torrificar,
molinar li café, cribell-ar. -- Ex-calidad-ar, infuser, sur-vers-ar,
tirar vin. in-botell-ar,
trans-vas-ar, trans-vers-ar. -- Trincar. trinc-achar, in-ebri-ar se,
corc-ar, des-corc-ar,
funel-ar. -- Odor-ar, haver aroma, saper, haver guste. -- Deboch-ar,
bankett-ar,
festin-ar, nippar.

Balayar, scurar, brossar, nett-ar, rinsar, terger, essuyar, frottar

Li alimentes posse: mofar. putrir, putrificar se, des-composir se,
odorar. Concernent li alimentes, li homes posse: suffrer, tolerar,
supportar, digester.

Ll ARTE VERSAR LIQUORE EX CRUCHES TRO PLEN. -- Li dómina ha invitat
pluri gastes; ella ha decorat li table secun su forties, precipue per
un nov precios toale. Nu ella apporta un potte plen de cacáo. Ma qualmen
versar it in li tasses sin que li liquore, fatalmen brun, flue along li
potte e sordida li bellissim toale?

Vi un bon medie: prende un coclare, tene it, per su rond látere
(ventre) contra li musel del potte, inclinat vers tasse, e talmen
comensa versar; li liquore va fluer along li coclare in li tasse. Mem
si li potte es plenat presc til bord, on va successar. -- On posse
obtener li sam resultate, si on mette un poc grasse sub li musel.
Inversmen, usant li unesim medie, li efecte ne va esser obtenet, si li
superficie del coclare es grass.

// XXX NOTE: ci esset li marca original de págine -40-

LI CITRON -- In Francia. in li 17esim secul, li scoleros del Universitá
havet li custom ofertar, in li mensu junio, citrones a lor professores.
Li citron esset tande un novitá, it just hat esset importat che nos. It
esset usat tande quam refriscator e quam parfúm: li damas del corte
portat sur se ti fructes quel ellas mordet de témpor a témpor por
parfumar lor hala e rubiar lor labies.

LI SERVIETTE -- Li serviette, quel mult citeanes usa chascun die, quel
li ruranes surti ex lor old scafes ye li grand festas, es, secun li
dictionarium, li pezze de linage per quel on essuya se ye table e in li
toilette.

Che li Antiquos, li sclave presentat al invitates, ante li repast, li
aqua por lavar li manus e un serviette por essuyar se. Por li repastes,
li Romanos usat serviettes («mappa») quel ordinarimen li invitates
self aportat. In li medievie, li repastes esset precedet e sequet de un
lava-manu; manjante on essuyat su bocca e su fingres per lateres del
table-tapisse.

Solmen in li XV esim secul. sub li reyentie de Charles VI, li serviette
esset changeat pluri vezes durant li repastes. Sub Louis XIII, on nodat
li serviette circum li colle. E ja on presentat it plicat in agreabil
maniere: in gallino, in lépor, in tortugo, in cruce. Solmen plu tard on
ligat it elegantmen al robe o al gilete e finalmen on extendet it sur su
genús, apen desplicat.

QUANDE APARIT LI FURCETTE? -- Li custom manjar per un furcette aparit in
li XIesim secul. In prim ti custom causat scandale. Li doge de Venezia
hat maritat un dama de Constantinopolis quel morit de un maladie quel on
atribuet al usu del furcette. Li francés scritor Montaigne self manjat
per su fingres. Noi save it pro que il self scri: «It es índecent
manjar glotonicmen quam yo fa; yo sovente morde mi lingue, e mem mi
fingres pro rapiditá.»

TRINCAGES, -- Li archeologos attribue al ancian Egiptianes li arte far
per hordeo un trincage fermentat simil a nor bir. Li bir esset egalmen
ordinari trincage de omni nationes del oriente e del nord: ma chascun
de ili fat it per granes e procedes diferent.

On save que li Gallos e li Hispanos hat trovat li medie conservar lor
bires durant tre long témpor: on ignora qualmen ili fat, nam li usation
del lupul quel impedi ti trincage acrar se, ne es posteriori al XVim
secul.

In medievie on trovat null altricos quam hidromel, hipocras, un poc vin
sucrat e bir. Solmen circum li 16-im secul on comensat trincar aquavite.
It esset vendit del vinagreros e del apotecarios queles vendit in
detallie. Poy aparit li limonade e li orangeade.

Circa 1660, li limonade esset detronat del café, li chocolate (cacáo) e
li té; in ti epoca li butica del limonadero prendet li nómin de café (=
caféia), quo monstra li grand favore trovat del benefant trincage.

ORÍGINE DEL PAROL «COCKTAIL». -- Omnes parla pri cocktail ma solmen
poc persones conosse li orígine de ti expression. Ti parol anglés, quel
significa litteralmen «caude de gallino» (cock -- gallino, tail -- caude)
origina de un epoca quande li combatte de gallinos esset un del max
populari amusamentes del popul anglés. Pos chascun combatte, li
pariatores, queles hat ganiat, trincat ye li sanitá de lor gallino, e
poc-a-poc li custom etablisset se versar in ti glass tam mult species de
trincages quam li gallino hat conservat plumes in su caude.

UN ROSTATE OLD DE 10.000 ANNUS. -- Un sved directet de professor
Lindberg, ha revenit a Stockholm fro Taiga-Nord u it ha descovrit li
retes de un mámmut conservat in li glacie e originant in li antediluvian
epoca.

// XXX NOTE: ci esset li marca original de págine -41-

In ti occasion, un banquette ha esset dat e on servit un rostate
preparat con li carne de ti animale morit ante circa 10.000 annus in
Sibiria.

Naturalmen li carne hat esset examinat antey de specialistes e declarat
perfectmen manjabil pos ti long sejorn in ti natural glaciera.

LI SANDWICH. -- Li sandwich es conosset del gastronomes desde presc du
secules. Lord Sandwich esset un passionat ludero. Quande il esset avan
li lud-table, il obliviat omnicos, su familie, su ocupationes, e sovente
mem il obliviat prender su repastes. Por un hom tam ocupat quam Lord
Sandwich un demí-hor es un cose important. Por satisfar su apetite sin
perdir témpore il fat fabricar tranches de pan covrit de jambon. Li nov
manjage recivet li nómin de «sandwich».

Francia adoptet ti sistema de rapid repastes e dat per comparation li
nómin de «sandwich-mann» al mann quel portat comercial reclames in
avan e sur li dors, talmen que su córpor ludet quasi li rol del jambon.

LI CAN IN LI ALIMENTATION. -- Desde long, li carne de can intra li
alimentation del Chineses e Senegaleses. In Europa ti carne es ja
utilisat in pluri cités, por exemple in München, li municipie devet
regulamentar su consumation. Secun J. Pertus, li carne de can aproxima
se max a ti del agne per li natura del grasse e su repartition. Li
confusion es mem possibil.

LI CONSERVES ALIMENTARI. -- In 1804, li parisan cocinero Appert trovat
li medie conservar li alimentes: li sterilisation quel consiste in
calidar les e cluder les hermeticmen. Li menageras usa ancor ti procede
e to esset li comensa del industries del conserves.

LI RIS. -- On save que ex du milliardes de homes queles popula nor
glob, circa li demí manja principalmen ris.

Nascet in China, li ris ha conquestat li quin partes del munde. It es
cultivat partú u es incontrat li necessi conditiones: it es mult calore
e mult aqua.

In Europa on fat mult provas por introducter li ris ma sin mult success.
On trova it cultivat un poc in Italia e tre poc in li sud de Francia.

In Madagascar li cultura del ris es combinat con ti del pisces, sub li
nómin de risipisicultura. It permisset in sam témpor furnir abundantmen
al indigenes un precios aliment e assanar vast regiones infectet de
paludisme. In facte, vorante li larves de anofeles (specie de mosquito,
difusor de malaria), li pisces queles on cultiva in li risiera causat li
desaparition del insecte per quel li maladie esset transportat.

It es regretabilmen presc ínpossibil panificar li ris. Pro que su
densitá es tre diferent del frument, li farine del ris ne posse dar con
li unesim un mixtura homogen. Mult plu lent in li hidratation, it atarda
grandmen li pistation e pro que it fermenta desfacilmen, li pane infla
mal quande it contene ris. Do li crumel resta blanc, tro densi, presc
ínmanjabil in li frisc statu e índigestibil in li statu plu old.

ORÍGINE DEL PANES IN FORM DE DEMÍ-LUNE. -- Li micri panes in form de
demí-lune have un tre ancian orígine: es un superviventie del grec
tortes quel servit quam sacrificies e queles imitat li form de un
demí-lune (crescente). Ti torte esset li simbolic image del sacrificies
ofertat a Selene (li deessa del lune).

Felix Dubois in su «Historie del panification» da li sequent altri
orígine del crescentes: Li populari pan in form de crescent es un
creation del viennés panificatores del annu 1683 durant li assedie de
Wien per li Turcos. Circum li valles tis-ci excavat secretmen subterran
tranchés per queles ili intentet surprisar li defensores. Ma in lor
forn, li panificatores durant lor noctal labor audit colpes de hacca e
alarmat li habitanta. Li Turcos, vice surprisar, esset surprisat del
assediates queles fortiat la abandonar lor assedie.

In memorie de ti eveniment panificatores de Wien creat un micri pan de
quel li form imitat li crescent de lune, emblema quel trovat se sur li
flagga turc.

// XXX NOTE: ci esset li marca original de págine -42-

// Li repast del leon {{{2
=== Li repast del leon

In Sud-Africa, un chassero habitant un camp in companie de altri
viageatores remarcat que chascun matin un brute mancat in li truppe. Ili
decidet plazzar se in inboscada in li vicinitá de un grotte habitate de
un familie de leones.

In li clar nocte, un leon surtit del grotte e mettet se in via, per lent
passus, in li direction del camp quel trovat se ye quar milles de ta. Li
viageatores, guidat de un Cafro, sequet su tracies con precaution.

Ili videt li tot truppe de brutes reunit in un compact masse, li tauros
stant exter li circul por protecter li vaccas. Li terribil animale
tornat circum li truppe con un strangi marcha quel esset inter li passu
e li trotte. Il directet su ocules sur li unesim range. Li yun tauros,
quel ne audaciat regardar le in facie, presentat le lor crupe, tornante
lor cap sur lor epoles con regardes de angustie. Li old tauros tande
avansat al unesim range frappante resolutmen
li suol per lor ped por ducter li tot truppe al
fugida.

In ti moment li leon apparit sur li front del colonne, quam un chef
inspectent su armé, haltante avan chascun animal. Il fat un horribil
rugida, regardante chascun terrificat tauro e restat plu longmen avan un
de ili. Su selection esset fat. Hante retro-eat de un metre circa, il
frappat du vezes li suol per su patte e pussat un secund rugida. Li
animal a quel il semblat directer se fat un passu ad-avan e poy rejectet
se strax retro. Li leon frappat un triesim vez li suol de su patte e
ahoccat se in li position prendet del feroci animales quande ili vole
saltar.

Li ínfelici tauro comprendet que il devet obedir al tiranno. Per
chancelant passus, il aproximat se al leon quel retro-eat avan le quam
por incoragear le, til quande il esset completmen separat del truppe.

Durant deci minutes, li tot banda, frappat de stupore, manet ínmobil. In
fine li tauro-chef avansat un poc, escutat e decovriente null altri
cause de alarm, frappat del ped; li tot masse del brutes mettet se in
movement e desaparit in li savana.

// XXX NOTE: li marca original de págine -43- esset in li sequent
// paragraf:

Durant li témpor, leon ductet su prisonario. Il havet mult a far, nam li
tauro esset plen de vigore e ne volet lassar se for-ducter. Ye chascun
moment, il renovat su tentatives de fugida, ma su ínamico haltat le
strax. Li ocules del leon ne quittat su savagine e quande il constatat
resistentie, il avansat lentmen, trottante, talmen cupante obliquimen
li fugida del animale; e quande il trovat se vis a vis, it suficet que
il fixat sur li tauro su terribil regard, sin far li minim movement, por
rupter su resistentie.

Un sol vez, durant ti long e penibil conduida, li povri tauro fat un
desesperat tentative. Il jettat se in un de ti stagnes queles on
incontra in li meridional Africa e queles es generalmen habitat de
crocodiles. Li brutes time les mult. In ti occasion tamen, li yun tauro
inmerset se sin hesitar por escapar de su persecutor. Ma li leon fat
surtir le ex li aqua quam il hat fat surtir le ex li truppe. Il
contornat li stagne per quelc saltas, e trovat se in li loc u li tauro
volet abordar. Ti-ci changeat In van li direction, su ínamico esset
sempre avan le, e lor ocules finalmen incontrante se, li tauro restat
ínmobil.

Denove fascinat, li tauro surtit ex li aqua tot trement. Li leon lassat
le passar, poy recomensat chassar le con li sam facilitá quam antey.

Li tauro ne plu oposit resistentie, resignat a su fate, quantcunc
horribil to posset esser e sin conosser li sucurse proxim e li presentie
del tri mannes quel vigilat le. Li povri animale abassat tristmen li cap
e avansat sin saver u il eat, obediente a omni movementes de su
conductor.

Pervenient con su captura in li ped del roccas queles cela su asil, li
leon pussat un rugida quel semblat far tremer li montania self e li
ínfelici victime cadet sur su genús, poy relevat se trement. Ye ti
moment, li leonessa surtit ex su fore por vider li savagine quel li leon
ad-ductet la. Li vision de ti secund ínamico fat retro-ear li tauro, ma
un rugida fat haltar it. Il esset inundat de sudore e muit lamentabilmen
quande li chasseros ajustante lor armes, mortat li du leones, liberante
li tauro de su cruel persecutor.

Li brute comprendet que il ne plu devet timer e aproximat se al
chasseros. Su flancas palpitat convulsivmen e on audit chascun pulsation
de su cordie. Li terrore hat le tam dominat que il sequet su liberatores
al camp quam
un can.

(La Fourmi.)

// XXX NOTE: ci esset li marca original de págine -44-

Sitie de colubre. Carne de ranes es un favorit pisc-lure in America. Mi
amico Sandy Goosebone un matin, quande eat por piscar con su papa,
decovrit que ili hat obliviat li lure. Do il circum-spectat por trovar
ranes. Ma li ran quel il decovrit esset forsnappat avan su nase per un
colubre, quel captet it e poy desaparit detra un trunc de árbor. Sandy
persequet it. It esset un old colubre Mocassin; it tenet li ranain su
bocca e just volet comfortabilmen devorar it. Sandy captet un furcat
branche, con quel tenet li colubre fix in li nuc, e prendet li mort ran
ex su bocca. Ma nu li expression del old colubre esset tam mortalmen
trist, quande li captura esset prendet ex su bocca, que Sandy, emoet,
ad-vocat su papa. Li du piscatores havet un mal conscientie e tant
misericordie per li povri creatura, que ili decidet recompensar li
colubre por li perde. Ma ili hat apportat con se null altri victuales
quam un botelle de «Old White Oak Moonshine», to es un celatmen
destillat brandy, quel es sat fort anc por fort mannes. Ili do versat un
solid boccade de brandy in li apertet fauc del reptil; It semblat
content e dansettat for, e li piscatores dissectet li ran e comensat
piscar.

«Pos deciquin minutes», Sandy Goosebone racontat -- e li papa confirma
to -- «yo recivet un colp al gambe. Yo spectat: li colubre hat retornat
se e pussat me. It regardat me con un curios expression e -- tenet un
nov ran in su bocca.» Noi comprendet subitmen: li colubre volet
cambiar denove su ran contra li brandy!

(Raconta american.)  Ex: Landschäftler, trad. Dr H. Nidecker.

Li absorption del odores per li lacte. Apen quelcunc odore es sentibil
quande li lacte, principalmen strax pos melcation absorpte it. Si on
lassa in un chambre un vase plen de lacte, proxim apertet o mal cludet
flacon, plen de qualcunc substantie fortmen odorant, on posse esser cert
que ja pos quelc hores ex li lacte emana anc ti odore o sapore plu o
minu fort. Specialmen fortmen comunica lor odore _gudron, terebinte,
cebul, tabac-fum, gas, musc, camfor_. Ad-plu es pruvat que tal
infectet lacte retene li sordid odore circa durant 14 cloccas. Ma li
lacte possede ti facultá de absorption anc quande it es ancor in li
vacca self. Pro to on mey ne desinfecter li stall per alcun substantie,
por exemple li _fenol_. Nam tal substanties posse influer mal tam
li melcat vacca quam li brute a buchar. On ja constatat que tam li lacte
quam li carne de tal vacca posse nocer li homes, Pro to li
max grand minuciosl puritá in li stalles e
anc li max grand puritá in li aer circumant li vacca melcat es absolut
conditiones por obtener bon lacte.

QUI DONAT NOS LI GROG? -- Li orígine de li trincage es sat amusant e
vale li pena esser racontat.

// XXX NOTE: li marca original de págine -45- esset in li sequent
// paragraf:

Li marineros del ancian flotte reyal recivet antey, quande ili esset
inbarcat, un dose quotidian de divers alcoholes (brandy o rum). Ti
custom degenerat sovente in abuse,
e li amirale Vernon, quel esset comandant li station de West-lndian,
ordonat al cocineros moderar li fort liquores per 2/3 de aqua. Su reform
esset mal acceptet, quam on pensa, e li amirale devenit rapidmen
ínpopulari.

Li amirale Vernon havet li custom, durant li tempestes, apparir sur li
pont del amiral-nave invelopat in un ínpermeabil mantel nominat
«grogancoat» o «gros-grain». To suficet por que li marineros, por
venjar se, comensat dar al amirale li surnómine de «old grog».

Del amirale, li nómine passat al trincage quel il imposit.

// Nor colaboratores {{{2
=== Nor colaboratores

// Sr. Sjöstedt, de Ostersund, Svedia {{{3
==== Sr. Sjöstedt, de Ostersund, Svedia

Sr. Dr Sjöstedt nascet in 1900, in Eskilstuna, studiat in li universitá
de Uppsala devenit licentiate in filosofie in 1927 e Dr in fil. in 1930.
In prim instructor de matematica e fisica in li gimnasie privat de
Uppsala (1924-1931), il esset nominat in 1931 professor de matematica e
filosofie in li gimnasie de Ostersund.

Su lingue matrin es sved. Sr. Sjöstedt conosse completmen german,
anglés, francés, Occidental. -- Su ovre ja astona per su abundantie. Esset ja
publicat:

1{dot} Occidental, de internationella ordens sprak, Helsingfors 1928. -- 2.
(a,b) -- Korrespondenzen, a,b {equals} 2. auf elliptischen und
hyperelliptischen Kurven, Inauguraldissertation, Uppsala 1929. -- 3.
Dubbel occidental-ordbok, Uppsala 1930. -- 4. Geometriska
övningsuppgifter och lösningsmetoder, Östersund 1932. -- 5. Projektiv
geometri, Ostersund 1932. -- 6. De filosofiska problemens historia,
Stockholm 1936. -- 7. Översikt av den formella logiken, Stockholm 1936.
-- 8. Remarcas al teorie de cognition del geometrie. Ultra to numerosi
essayes in periodicos scientific e pedagogic e in jurnales.

Occidentalist desde 1928, Sr. Sjöstedt es un del fundatores del Sved
occidental-federation e del Sved occidental-editoría.

Prof. Giacomo Meazzini, de San Giovanni Valdarno, Italia

Anteyan Esperantist e autor de Esperanto-italian lexicos, poy Idist e
poy serchant propri simplificat form de Ido sin li obligatori finales.
II ha collaborat in li unesim annus de Occidental in li unesim CELIA,
quel esset apert a omni competent interlinguistes. Adplu il ha activmen
colaborat per suggestiones e corectiones al Radicarium de Occidental, in
amical contact con li autor, E. de Wahl.

Prof. Meazzini es un fecund scritor. Ante 1925 il publicat li
Italian-Esperanto Dizionario, li Novo Vocabolario Esperanto-italiano e
italiano-Esperanto, con prefacie de prof. Peano, li Dizionario completo
Esperanto-Italiano. De ti ultim ovre esset editet solmen 5 cadernes pro que
li Esperantistes desaprobat li tendentie naturalistic del autor e
excomunicat le!

In ultim Sr. Meazzini scri nos (10 april 1937) que «il joya que anc
Matejka adheret a Occidental» e que «il lucta in li Ido-Academie por que
ti-ci perfectiona Ido in li direction de Occidental».

// XXX NOTE: ci esset li marca original de págine -46-

// Cronica {{{2
=== Cronica

// Rumania {{{3
==== Rumania

Un grand jurnale de Craiova rapporta pri li
Occidental-grammatica de nor coidealist sr Eschenasy. On mentiona, que
sr de Wahl ha consacrat 30 annus de su vive al labor por crear
Occidental, e que li lingue es superior a Esperanto e Ido.

// Svedia {{{3
==== Svedia

In Stockholm, li 27 februar 1937, evenit li reunion annual
del Svenska-Occidental-Forbundet. On adoptet divers propositiones por un
intensiv propaganda in Svedia. Li sam comité esset reelectet. con sr.
Docente von Sydow quam presidente. Sr. von Sydow just esset nominat
Doctor honorari del Universitá de Irland.

In li revúe «Studiekamraten» no 4, 1937, ha aparit un articul de Cand.
Segerstahl intitulat «Studiefolket och de främmande orden» (Li
studie-popul e li foren paroles). In ti articul Cand. Segerstahl
demonstra un nov metode aprender li construction e signification del
foren paroles per auxilie de occidental. Il fa it in tal maniere, que li
letor pos har studiat li articul factmen ha aprendet occidental sin
saver it e samtemporanmen ha obtenet plu exact conossentie pri li
construction e signification del foren paroles.

Un nov revúe Vindeln in su nr 1 publica un «dan nationalhymn» in Occidental.

// Svissia {{{3
==== Svissia

Li «Revue internationale de sténographie», sistema «Aimé
Paris», contene li duesim lecion de un curs de Occidental de Fred
Lagnel, e quar págines de Cosmoglotta pri turisme, sur quel li lecion
basa se. Noi posse recomandar ti procede a omni jurnale de format
normal, quel interessa se a Occidental, nam, per ti maniere usar li
original textu tipografic de Cosmoglotta, ili posse procurar se
interessant textus por un precie tre modest.

// Tchecoslovacia {{{3
==== Tchecoslovacia

Assemblé general del Club Occidental in Praha -- Li 7
marte a.c. evenit in Praha in sala de YMCA, Na Porici 12, li assemblé
general del Club Occidental. Mersí al modellatri preparation del
programma, arrangeat del presidente del Club sr. Jos. Svec, li assemblé
havet plen success. Un raport pri li assemblé essente ja publicat in
«Occidental bulletin», ci yo vole mentionar solmen to, quo merita special
atention del international publica. Li assemblé comensat per un
declamation de litt Pepicek Prenosil, salut in verses composit de sr.
Svec. Poy li assistentes havet li rar occasion audir cantat Occidental.
Stta Jirina Chmelova, concert-cantatressa, havet li amabilitá presentar
quelc canzones e aries in Occidental. Quam introduction noi ha audit li canzon
«Un rubi canzonette» de Sköld-Podobsky, poy li arie de Marenka
(Marietta),  «Ah, quel dolor!» ex li opera «Li sponsa vendit»de
Smetana (in traduction de sr. Svec), sequet li canzon «De u it veni?»
de Sköld-Podobsky, e in fine li arie de Cherubin «Oh, vu qui save» ex
li opera «Li nuptia de Figaro» de Mozart. Stta Chmelova ha ravisset li
assistentes per su agreabil e cultivat voce, su production con li
excellent acompaniament sur piano de madam Svecova, esset acceptet con
sinceri aplause, ambi damas recivet pro lor artistic production bell
buquettes e gratulationes. -- Li oficial programma esset directet de
sr. Svec. Su raport esset cuidosimen elaborat. Ci yo mentiona solmen que
in annu passat li Club ha arrangeat 13 convenidas del comité, 1
convenida membral, 4 discurses in li sala del Club, 1 public discurs pri
Occidental, 1 discussion pri Esperanto o Occidental e 5 leciones del curs, quel continua.
Anc li raport del cassero sr. Arthur Sommer esset favorabil. Li assemblé
resoluet constituer du special labor-sectiones: Propaganda-Section e
Occidental Presse servicie, presidente sr. V. Veverka, assessores prof.
Prenosil e Sonuner. On ha recivet li lettres salutativ anc de extrania
(prof. G. Hant, Cluj), on ha anc misset telegrammas e lettres salutativ,
curt e bon, on posse solmen constatar, que Club Occidental in Praha ne existe
solmen sur li paper, ma que it functiona e *vive*. Omni
membres del Occidental club, queles ne posset visitar li assemblé, ha recivet
ja li policopiat raport (in tchec) pri li assemblé e li discurs del c.
J{dot} Podobsky, pri li propaganda de Occidental, pronunciat in ti assemblé. Nov
functionarios es: presidente J. Svec, vice-presidente H. Malousek,
membres des comité: K, Böhm, T. Horacek, prof. J. Prenosil. A. Sommer e
V{dot} Veverka, conto-revisores:

J{dot} Naznam e J. Sonberg, substitute del conto-revisores St. Fechtner.

// XXX NOTE: ci esset li marca original de págine -47-

// XXX FIXME: Mover a Svissia:

BRNO. -- Li semanale «Nezavisla Politika» continua, pos fine del
Occidental-curs, regularimen informar pri omni evenimentes
occidentalistic. Li ultim numeró de marte contenet un traduction partial
del raport in Cosmoglotta B pri li arriva de sr Federn in Chapelle, li
unesim numeró de april recense detaliatmen li numeró 113 de Cosmoglotta
A e su divers articules, exhortante a abonnament.   F.L.

// Un sensational adhesion {{{2
=== Un sensational adhesion

Li max grand adversario de Occidental adhere a nor movement!

Sr. A. Matejka, ex-chef-redactor de Progreso, ex-secretario del
Ido-Uniono declara abandonar Ido e consacrar desde hodie su tot forties
al propaganda de Occidental.

On save que durant li 10 ultim annus Sr. Matejka esset li max activ e
competent defensor de Ido, e polemist contra Occidental; it sufice releer li
annu-collectiones de 1927-1934 de Helvetia, Cosmoglotta, Interlanguages,
Progreso, etc., por comprender quant acut e ardent ha esset li lucte.

Ma Sr. Matejka ne esset un ordinari adversario, in li specie de Sr.
Quarfood; il ne combattet Occidental pro que it es un «fushlaboruro»! Su
objectiones esset plu profund; noi sentit it e pro to ne cessat estimar
le pro su loyalisme e su sinceritá, mem in li max nervosi polemicas:
Sr. Matejka esset partisan del progress ma opinet que on posse obtener
li ideal lingue per li perfectionament de Ido. Hodie, pos mult annus de
experienties, il declara
se desillusionat pro li ciecitá del restant conservatori Idistes.

In un circulare quel il inviat in Pasca a su amicos il ha explicat
detalliatmen li rasones de su decision. Noi cita solmen quelc passages:

____

Un facte tamen impresset me profundmen ja pos un curt studie de Occidental,
it es li homogenitá e li intern harmonie linguistic quel caracterisa li
ovre de Wahl, qualitás quel yo ne trovat realisat in li sam gradu in li
lingue del Delegitaro.

…Occidental ja possedet del comensa li du max grav factores de success: 1.
Stabilitá absolut, resultant de rigorós aplication de su fundamental
conceptiones, mem in li max micri detallies. 2. Adherentes fort e unanim
in su vole e su aspirationes.

…Li criticas e possibilmen li insultes del altres, pos mi adhesion a
Occidental, es a me índiferent. Pro que ili nequande efortiat studiar quo
evenit exter lor propri strett sfere, ili anc nequande conosset li
angustie del dúbite e ne posse saver quant tragic lucte intern e
periodes de desesperantie es li precie por li abandon del idé quel on
hat servit quam yo, durant plu quam 20 annus…

____

E nu un remarca personal del subsignate: Forsan durant mi ardent
polemicas contra Sr. Matejka, yo ha esset tro agressiv; yo peti
humilmen su pardon. Si il devet finalmen confesser su admiration por
Occidental, anc yo deve confesser mi admiration por su grand anim e su coragie
-- queles certmen yo ne vell haver in su plazza.

[.author]
R{dot} Bg.

// XXX NOTE: ci esset li marca original de págine -48-

// Cosmoglotta B 11 (1937-06) {{{1
== Cosmoglotta B 11 (1937-06)

Serie B, poligrafat -- «INFORMATIONES» -- Junio 1937 -- Nró 3 (11)

// XXX TODO Ligar:

Index del contenete ples vider ultim págin

// Un international terminologic code {{{2
=== Un international terminologic code

// XXX TODO: Confirmar li cite-signes del sequent paragraf:

Li esperantistic gazette «Informoj de Esperanto-Asocio de Estonia»
april-may contene un recension signat «Rs» pri un libre del conosset
esperantist E. Dresen: «Pri li problema del scientic-tecnic terminologie».
Secun li recension, li libre parla pri li necessitá del normalisation e
da exemples pri li numeric enormitá del términos. In comensa del secul,
german ingenieros ha colectet 3.600.000 términos; utilisar ti materiale
fixante it in un lexico vell har durat 40 annus. Li hodial chimie besona
ca. 280.000, li electro-tecnica 40.000 términos. Li critico mentiona que
Dresen «in fine constata que li labores pri un «international unitá
terminologic» trova se in un statu sin surtida». E *il proposi crear un
code terminologic*, in quel mey esser fixat scritiv e sonant simboles
por *omni* (quant milliones?) scientic tecnic idés. It sembla que
secun su opinion li code in alcun maniere deve remplazzar li usation de
Esperanto -- do li reva de omni pasigrafos pri intercomunication del
popules sin conossentie de lingues national e sin usar Esperanto. Ma
Dresen anc self senti li absurditá de ti idé. In li epilog il excusa se
córam li esperantistic publica. *Il anc di que «li esperantistes mey
continuar lor rect via malgré li fiasco del terminologic code*. To li
esperantistes anc va far, plen consciosi pri li possibilitás, queles
Esperanto cela in se anc por li international terminologie
scientic-tecnic».

Talmen scri li critico «Rs». Li ultim frases, e specialmen tis queles
noi sublineat intermittent, es ínclar e desfacil a comprender.
«Esperanto», li oficial organ de UEA contenet in may 1935 un grand
articul «Pri li problema del internationalisation del scientic-tecnic
terminologie» de Dresen, in quel il previdet li predestinat victorie de
Esperanto. Hodie il parla pri un fiasco del code, malgré quel li
esperantistes deve continuar li via. Ma quo significa to? Li melodie del
recension ne es scrit in li sam ton del usual «venko-» e
«sukcesoj»-himnes. Esque li fiasco aludet e celat es forsan un fiasco
de Esperanto?

// XXX NOTE: li marca original de págine -41- esset in li sequent
// paragraf:

It sembla, que existe persones, queles ha expectat de un tal code un
specie de solution o decision del problema del Lingue International, e
que Dresen explica les que to es un erra. Esque noi bon divina su idé?
Si it es to, ti opinion sembla nos profundmen justificat. Un lingue e un
code es du coses tre diferent, benque
ili posse haver multcos comun e benque sin dúbit mult considerationes
queles vale por un, deve esser egardat anc in li altri. Ma un diferentie
es essential: on posse constructer mult codes sur bases de lingues, ma
it vell esser absurd formar o mutar lingues, mem artificial, secun
besones e necessitá de un code. Lingues, mem artificial, have
ínnegabilmen lor propri vitalitá, lor propri vive. Li vive de un lingue
constructet posse esser paralel a ti del lingues national o it posse ear
capriciosi e particulari vias, ma in omni casu it deve ear su propri
via, haver su vive autonom. Li parol «autonomie» posse esser
misinterpretat. Autonomie de un lingue international ne significa, que
it deve sequer customes contrari al natural lingues. *Anc un
naturalistic lingue quam Occidental posse e deve esser autonom*.
Autonomie de un state ne significa necessimen, que it exclude se del
comunité del altri nationes. Un state posse gardar su plen autonomie e
tamen colaborar in harmonie e paralelitá con altri states. Lu sam vale
por li lingues. Li base de Esperanto es plu artificial, li base de
Occidental es natural, ma li autonomie es sam in ambi lingues. Mult
autores ha conglomerat lingues international ex elementes natural; li
merita de Occidental es que su formes autonom es paralel al formes
natural. Do li oposition del términos «naturalistic» e
«autonomistic» quam contraste ne es logic; it evidentmen ha nascet ex
li desir evitar li parol «artificial».

Un code, por esser util, deve esser stabil e ínchangeabil; un lingue,
por viver, deve esser elastic e capabil a evolution. Codificar es
petrificar. Li lingue deve continuar su via vivent. In quel maniere un
grandiosi sistema posse petrificar e eternisar relationes, queles in
realitá de long ha changeat, on vide in li decimal classification del
bibliotecario Dewey: ancor hodie it classifica li índependent states del
bassin del Danubio in sam maniere quam antey li coherent provincias del
imperia austrian hungarian, benque li vive interim ha changeat ti statu
per manu ferrin, por li joya del unes, por li tristess del altres. Ti
exemple ex un dominia afin doce, que on ne posse ligar lingues a codes,
ne lassar obligant decision pri li fate de un lingue a constructores de
un code. Li lingue oferta, it dona al code, it monstra al code li bon
via. Li code va acompaniar li lingue un pezze del via, til que it ariva
in li loc quel es bon por it. Ta it va fixar se. Ma li lingue va dever
continuar su via, elasticmen, sin mort ballast, adaptabil al ínprevidet
tornes queles atende it.

[.author]
I.F.

// Cent per cent vitalitá {{{2
=== Cent per cent vitalitá

vu trova in li Occidental-Bulletin de Praha. It es redactet completmen
in Occidental e apari chascun mensu except julí e august, ye li 15. die,
do precismen alternante con Cosmoglotta A e B. Annual abonnament SF 1.20
o 4 respons-cupones. Red. -- Adm. Skroupova 2, Praha VII

// XXX NOTE: ci esset li marca original de págine -42-

// Occidental-Union {{{2
=== Occidental-Union

Li membre-cartes del Union va esser dismisset in fine de junio a
omni membres queles ha payat lor contribution por 1937 e queles ha
inviat li yelb carte de adhesion plenat e signat al Central Oficie in
Chapelle. -- Atention! Nov adherentes al Union mey explicitmen indicar
esque ili desira adherer e payar por 1937 januar-decembre, o esque ili
vol adherer desde li mensu current durant lor adhesion til li témpor
corespondent in 1938.   F.L.

// Insigne {{{2
=== Insigne

Li insigne del Occidental-movement (Tilde-in-Circul) es pret. It es fat
in massiv metalle argentin, diametre exteriori del circul 12,5 mm,
montet quam spingle de cravatte. Un exemplare custa afrancat SFr. 1.50.
Liverabil desde medie de junio. Ples adressar comendas al Institute
Occidental, Chapelle (Vaud)

// Vocabularium Occidental-Anglés {{{2
=== Vocabularium Occidental-Anglés

// XXX NEW: Li titul esset mettet in ti edition.

Li Vocabularium Occidental-Anglés ha aparit. It contene ca. 1500 max
frequent paroles de Occidental con traduction anglés, in plu un articul
sinoptic pri li paralelitás inter Occidental e Anglés. 16 págines con
covriment, precie SFr. -.60; 6 d anglés; 15 cts. USA afrancat. Un cedul
de comenda es juntet al present numeró de Cosmoglotta B.

// Lexico Occidental-Occidental {{{2
=== Lexico Occidental-Occidental

// XXX NEW: Li titul esset mettet in ti edition.

Li unesim liveration del grand Lexico Occidental-Occidental de Ilmari
Federn va aparir in fine de junio. Til fine de 1937 vale li precie de
subscrition, Fr. 5.50 sviss afrancat. Desde 1938 li definitiv precie va
esser SFr. 6.50. Comendas es acceptet ja nu de Institute Occidental,
Chapelle (Vaud) Svissia. -- In li sam témpor o poc poy va anc aparir li
unesim liveration del ovre «Spíritu de Occidental», contenent li
articules de sr de Wahl aparit in ancian Kosmoglott. Li precie ancor ne
es fixat. Cosmoglotta A de julí 1937 va contener detallies pri it.

// A.P.I.S. {{{2
=== A.P.I.S.

Li Adressarium de A.P.I.S. por 1937 ha aparit. Ples vider li detalliat
anuncie sur p. 54. Ples notar li sequent nov adresses:

FRANCIA   Flers de l'Orne

75{dot} Sr Depin, René / Banque de France / Cassero (1892) F.Ho.Ido.Esperanto --
O.F.Ho.Ido.Esperanto: exch. pm.

ITALIA  Bari

215{dot} Sr Ten. Lib. Amodio, Stefano / Via Quintino Sella 158 /
Stud.rer.oec. (1914) I.F.G. -- O.F.G.: exch. revúes. Cor solmen secun
propri iniciative.

212{dot} Sr Ten. Lib. Mascanzoni, Franceso / Via Calefati 27 / Cand.rer.oec
(1912) I.Alb.A.F.G.H.Esperanto -- O.I.Alb.A.F.G.H.Esperanto: 49, tem gen; exch ill
pc revúes

****
Por litt payamentes international, ples usar li Bons del Institute
Occidental!
****

// XXX NOTE: ci esset li marca original de págine -43-

Firenze

214{dot} Sr Del Conte, Giuseppe / Via del Chirlandaio 56 / Ferroviero (1882)
I.F.A.Esperanto -- O.I.F.: 10.13.22.80.85. cor solmen secun propri iniciative.

Pordenone (Udine)

213{dot} Sr Pavese, Ugo / Segretario/Capo Nuove Costr. Ferrov. (1896)
I.F.H.P. -- O: exch pm. cor solmen secun propri iniciative.

U.S.A.    Columbus (Ohio)

211{dot} Li Societé por corespondentie international / North Hi School /
Studiantos (fundat 1935) A.H.F.Esperanto.Ido.Romanal.Novial.Interlingua -- 0. e
quelcunc altri lingues. Cor pri quelcunc coses queles interessa
studiantos de 1f6 annus.

Ples supresser li adresses sequent:

Hispania: Barcelona: nrós 94 e 99; -- Svissia: Meiringen: nró 107.

// Peus † {{{2
=== Peus †

// XXX TODO: Confirmar li signate «Apostata» de ti articul:

Peus ha morit. Certmen li majorité de nor coidealistes ha conosset le.
Durant long témpor, ja desde 1910, yo havet bon e amical relationes con
il -- ili cessat alor mi transition a Occidental in 1926, benque anc
extra li dominia del lingue international noi havet mult comun tendenties. Peus, nascet
in Elberfeld 1862, devenit teologo, plu tard politico e redactor. Su
exterior aparition esset tre impressionant, e per su potent e
bell-sonant voce il posset plenar li max grand salones. Il fat mult
viages e usat omni ocasion por propagar Ido. Ma quam ferventissim
propagator il havet presc null interesse por li grand linguistic
problemas, e con Noetzli e altri old Idistes il abhorret omni progressiv
tendenties e refusat strictmen ocupar se pri Occidental. -- Considerante
li present statu de Ido, on trova que justmen li yun adherentes de Ido
comensa transir a Occidental; li oldes mori… Lege del vive, lege del
evolution! -- Li old pioneros del mundlingue mori; ma li mundlingue self
adapta se al leges del vive; it va viver e crescer!

[.author]
Apostata

// On scri nos… {{{2
=== On scri nos…

[quote, "J{dot} Katzenberger, St. Louis, USA"]
____
Li nov Cosmoglotta, serie B plese me mult, e
anc quo yo nu recive Cosmoglotta mensualmen. Gratulationes por ti important
passu adavan. Cosmoglotta es sempre interessant e informativ; it informa nos ne
solmen pri omnicos in li camp de Occidental, ma anc pri li altri projectes de
lingue international. Vor politica de cooperation e colaboration con Novial plese me
mult. Yo pensa, que it va demonstrar se quam tre beneficiosi por omni
concernetes. Yo desira vos continuat success!
____

[quote, "Vilém Veverka, redactor e scritor, Praha"]
____
Ante annus yo esset Esperantist e
Idist. Recentmen yo havet ocasion constatar, que Occidental súpera li mentionat
sistema in omni su qualitás quam li lingue vermen international,
comprensibil e parlabil por omni Europanes. E. Mayor: Mersí al marvelosi
activitá in Chapelle.
____

// XXX NOTE: ci esset li marca original de págine -44-

// Alphonse Matejka {{{2
=== Alphonse Matejka

[.author]
Ilmari Federn

Ti eminent Idist, quel just ha definitivmen transit a Occidental, deve
esser regardat, quam on regarda un activ politico, avan li dinamic funde
de su partí, continui, penosimen opresset schismatic luctas inter li
divers ales e nuancies.

In 1928, acri polemicas inter reformistes e conservatores dat acut
expression al cronic schisma in Ido. Ahlberg in Stockholm, li
reformistic redactor de «Mondo» e secretario del «Uniono por la
Linguo Internaciona», fat li unesim passus secessionistic, queles plu
tard vat ducter le a Novial; e Noetzli in Zürich, li conservativ
redactor de «Ido», creat li contra-union «Uniono Idista».

Tande aparit sur li scene li triumviratu de Paris: Mauney, Matejka,
Papillon, queles, sub continui ataccas del extremistes de ambi láteres,
successat reconciliar li elementes moderat, reorganisar li form ancian
del «Uniono por la Linguo Internaciona» e refundar li ancian revúe
«Progreso» quel hat cessat aparir in li guerre mundal. Matejka devenit
secretario del union e chef-redactor del revúe. Til tande conosset
solmen al strett circul de amicos, il subitmen havet in manus li du max
responsabil functiones del Ido-movement. Il ne deceptet li confidentie
posit in le: durant su function il ha fat un enorm labor administrativ,
publicat excellent belletristic traductiones e multissim contributiones
linguistic. «Progreso» refundat es plen de su labor; it vell esser van
pena citar ci. In ultra il havet ampli corespondenties plen de san rason
e diplomatic conciliantie.

Occidental hat aparit sur li camp e disputat con success a Ido li
championatu de lingual perfection. Un númere de progressistic Idistes
hat transit bentost. Li conservatores preferet in comensa tacer e luder
li struce. In fine to ne suficet e ili provat exorciser li diábol. Lor
maniere de polemica es conosset al letores de «Cosmoglotta», e anc li
nociv resultates de tal polemica por li reputation del Ido-movement e li
númere de su adherentes.

Presc unic Matejka defendet li lingue, a quel il servit, per li
brilliant espade del cavaliero. Sub li bellsonant pseudonim «Franko
Veramido» (quel posse interpretar se circa: «ti quel ama francmen dir
li veritá») e sub su propri nómine il publicat seriosi criticas pri
Occidental, queles dat dur labor al plumes respondent.

// XXX NOTE: li marca original de págine -45- esset in li sequent
// paragraf:

Si li ortodox Idistes credet trovar in Matejka un confederat, ili ha
miscomprendet ti polemicas. Matejka nequande esset un fanatico del
ideologie, ni nequande efortiat defender coses índefensibil. Just to dat
fortie a su argumentes; e su criticas ne esset directet tam contra li
principies e li form del lingue Occidental, quam contra exagerat formes
de propaganda -- e pri ti punctu probabilmen ni un sol propagandist es
pur de peccas. Matejka ne oposit a Occidental li Ido in su form present,
ma ti lingue quel on vell, secun su opinion, posser far
ex Ido. E to es un lingue, quam li fideles del classic Ido vole per omni
medies impedir intrar in existentie.

Pri ti «lingue quel on vell posser far ex Ido» il havet plu minu
definit conceptiones. Nam poc a poc, malgré su rol quam conciliator
mediant inter li partises, il inclinat al partise progressiv. Ne a ti
savagi e utopic reformardes queles permisset al ortodoxes ornar se per
li glorie esser defensores del classic Ido. Ma in private, s-u cordie
apartenet a ti progressistic gruppe quel per moderat e reflectet
reformes tendet a aproximar Ido a Occidental e Novial. Su ultim
linguistic contributiones in «Progreso» clarmen monstra to.

Ti gruppe provat realisar su desires. Li secretario del Academie
redactet radical administrativ preparationes por executer per fortie li
linguistic reformes queles il considerat necessi, e Matejka publicat les
in «Progreso». To reinflammat li schisma ardent sub cindre. Un
oposition cristallisat se in quel yo bona fide ludet un rol quel yo
hodie regreta. Li schisma ne devenit publicmen conosset extra li
_Idistaro_, e it ne es mi tache dar detallies pri un idistic afere
intern e finit. Noi, li oposition, havet rason de formal vis-punctus;
tro tard yo comprendet que Matejka e li altres havet rason in li fines
ideal e esset plu sagaci e prevident quam mi consiliatores. Li afere
finit per un transaction e plebiscite, e li oposition obtenet abolition
del administrativ reformes combattet e introduction de altri
administrativ reformes desirat de it self. Li factes es leibil in
«Progreso» 1932/33. Ma, pro formalitás, Ido perdit li chance reobtener
un bon plazzament in li combatte pri perfection lingual.

// XXX TODO: Confirmar in supra li corection «formalitás,» vice
// «formalitá,s».

Matejka obliviat li conflictes e devenit un comprensiv e fidel amico al
ex-opositor. Supercharge per labor debilisat su sanitá, maladie fortiat
le renunciar a su functiones. Li electiones del U.L.I. in 1934 posit
representantes del classic Ido in li plazzas vacant.

Matejka nequande esset un «reyent», ma, quam omni ver mundlinguist, un
«servitor» de su idé e movement. Il ha servit fidelmen, fidel in li
nobil sense del parol, nam su fidelitá ne consistet in steril adoration
de dogmas o libres, ma in abnegant execution del responsabil labor por
un movement, ancor quande su inteligentie e experientie ja hat
comprendet que li actual ideologie de ti movement esset un scolastic
utopie. In fine il videt, que li idealic lingue, esperat, trans li real
labor omnidial, in li fine del aspirat linguistic evolution de Ido, es
sub li present conservativ regime de Ido plu lontan quam jamá.
Interlinguistic studies hat dat le un fundat conossentie de Occidental,
quel modificat poc a poc su opiniones. In corespondenties con
Occidentalistes il monstrat un astonant elegantie in practic aplication
de Occidental.

Noi saluta in nor ranges li ínfatigabil laborator por li idé, li honest
e brilliant polemic sportmann, quel, pos har se battet por li colores de
su club con fortie, elegantie, e fairness, prende li manu del
ex-adversario quam amico.

// XXX NOTE: ci esset li marca original de págine -46-

// Al la Esperantistaro (continuation de pág. 37) {{{2
=== Al la Esperantistaro (continuation de pág. 37)

// XXX TODO: Ligar li partes.

// XXX TODO: Marcar li sublineationes original per grass lítteres.
// http://anno.onb.ac.at/cgi-content/anno-plus?aid=e0m&datum=1937&page=48&size=62

… In omni confidentie on lassat le /li nov presidente/ functionar,
til que su ínacceptibil metode de reyentie obligat nos al proteste.

Quelc membres in Genève, subtenet per plu quam 50 signaturas colectet in
Svissia, protestat:

(a) li 4. april, CONTRA UN DECISION DEL COMITÉ, TRANSLOCAR LI OFICIE E
IN CONSEQUENTIE LI DOMICILIE DE UEA A LONDON POR QUE SR GOLDSMITH MEY
POSSER DEVENIR DIRECTOR.

(b) li 10. julí, CONTRA VOTATION DEL DELEGATES, FAT SIN CUIDA E TAM
RAPIDMEN, QUE AL NONCONSENTIENT MEMBRES MANCAT POSSIBILITÁ CLARAR LOR
MANIERE DE VIDER AL VOTANT DELEGATES.

In sam témpor on protestat contra li nov statut-paragrafe, li textu del
frase proposit essente juristicmen sin sense in relation al sequent
frase del sam articul (ples vider li sequent págine).

Li jure plendir have omni activ membre de UEA, quel opine que alcun
decisiones es contra li lege o li statute. E noi eat al competent
Tribunal, conossente li intention del Direction, strax transportar li
oficie.

It do actet se precipue pri li problema, esque un change del domicilie e
juristic statu de UEA es oportun o ne. Li question noi ne va tractar ci,
it sufice far atenter, que li cardinal motive por li transporte, a
saver: li tro alt precies in Svissia plu ne vale ho-témpor, pro li
devaluation /malpliiĝo/ del sviss valuta.

Ne li problema, pri quel on vell posser discusser tot amicalmen, noi
submisset al Tribunale; ma noi fat protecter li jures del membres de UEA
contra li dictatoric procedes de su Presidente.

(A) In un circulare del 25. febr. 1936 li presidente informa li membres
del comité: «Secun nor statut li domicilie de nor Association deve
restar in Svissia. Ti argument es minu fort quam it sembla ye unesim
vide; e secun li opinion de divers competentes noi posse translocar sin
risca.»

Li Presidente do ne opinet util dir clarmen al membres del comité que li
domicilie es fixat in li statut e que in consequentie es necessi un
change del statute. -- Sin ulteriori remarca del Presidente, esset
adjuntet al circulare un «Memorandum pri li duction del Movement»,
febr. 1936, de srs Malogren (Stockholm), Petit (Paris) e Goldsmith
(London). Ta on lee: «Do, noi proposi translocar li Centre de Genève.
Noi save, que secun li lege li domicilie del Association deve restar in
Svissia, ma it sembla a nos, que to es facilmen arangeabil. Li domicilie
noi va translocar in in sviss bank, u noi va lassar un litt summa, e
omnicos va esser in órdine.» -- Li astutes! («La ruzuloj!»)

// XXX NOTE: li marca original de págine -47- esset in li sequent
// paragraf:

Quam usualmen, sr Bastian pretextet grand urgentie por su circulares, e
fixat, por decision pri un important plan de organisation, pri eventual
translocation,
election de un Director, un termin de 17 dies. -- Pos reciver li
consentiment del in pluparte intimidat membres del comité, sin dar
nullmen atention al advertiment del sviss membre del comité quel
postulat li necessi change del statute, li Presidente ordona li
translocation del oficie. In plu il, o li Direction /«Estraro»/,
tranquilmen fordonat li valorosi biblioteca de UEA al austrian
biblioteca national.

(B) Pos que li aparition del oficiario del tribunale in li oficie de UEA
fat comprender al Presidente que existe jures constitutional, il retrova
li via del vertú e arangea un votation del Delegates. un change del
statute vell dever unesimmen esser deliberat e votat del comité, e poy
submisset al Delegates. … Cert es, que li Director recivet ordon far
li votation max rapidmen, e mem expedir un porte del vota-cedules per
avion. Li surprisat membres del comité, queles vell har devet decider
antey pri li precis textu, ne savet plu mult pri li afere quam to, quo
li Presidente self benevolet comunicar in «ESPERANTO» de marte. Noi ne
reveni al intentionat ínpossibilisation responder al informationes del
presidente, ni al mult mancas formal del procede. -- Ma ci mey esser
comunicat li complet textu del nov statut articul. Ma ti «detallie» li
President ya hat obliviat dir clarmen al votatores: … /Rem: li nov
formes es interspaciat, li ancianes seque in parenteses. Red. Cosmoglotta./

Nov articul. «Li domicilie de UEA trova se che su Central Oficie, in
London, Anglia (Genève, Svissia)… Li Comité have li jure translocar
li oficie in un altri loc anglés (sviss). *UEA declara esser un
association con scope ideal, ye durantie ínlimitat, in li sense del art.
60 del sviss code civil. In consequentie it jui li jures de un juristic
person*. Por certificar ti jures, li Comité posse secun beson far
inscrir li Association in intrania e extrania in li statal registres por
societés.»

In li nov statut-articul on do declara que li domicilie es in London e
tranquilmen continua dir, que UEA vole juir jures secun li sviss code.

Ti nonsens («malspiritaĵo») ne solmen desvalorisa li concernet
articul, ma fa ínseriosi li tot statut. Esque vermen li Geneveses es
formalistes, pedantes o ínamicos de UEA, si ili refusa un tal duction
del aferes?

(C) Quo evenit in li Congresse in Vienna, august 1936, noi save solmen
ex quelc documentes recivet…

Li cardinal problema, li translocation a London, esset, quam antey,
motivat per li mal statu financial del Association. Pro manca de seriosi
ciffres publicat noi ne conosse it. …quande li Association transit al
nov Direction (1934), it ne esset rich, ma… li afere esset… quam
li anteyan Comité hat comunicat al membres: «Ne brilliant, ma nullmen
sin esperantie.» («ne brila, nenial malespera»)

// XXX NOTE: li marca original de págine -48- esset in li sequent
// paragraf:

… It posse esser que li present mal statu financial proveni just ex
manca de idés e ex li admission de membres con presc plen jures por SFr.
-.50. Ti decision
de Köln ne esset nov, ma ja hat esset deliberat in li comité 1912 e 13,
e tande hat esset abandonat quam dangerosi.

Li strangi decision del Comité in Vienna «resignar por evitar un
catastrofe timet bentost, e fundar un nov Association», esset prendet
de 9 o 10 membres. It resta ínclar, ca… Goldsmith, deve esser calculat
inter les o ne. Inter ti deci sedet suposibilmen li tri astutes… --
Per su circulare del 18. sept. Presidente Bastien comunica al munde li
decision de ti 10 persones quam «decision del comité». Li presidente
do ne save o ne vole saver, que «decisiones ye queles partiprende minu
quam 3/5 del Comité, vale provisorimen, e deve poy esser submisset a nov
votation.» …

Noi constata:

. Del 31 membres del comité (secun «jarlibro» 1936) sin contar li
  germanes, in Vienna conferet e votat 9-10 persones. Mem si on
  calcula solmen 30, li 3/5 vell esser 18.

. Pos li congresse in Vienna null votation del Comité.

. It seque: President Bastien ne demandat li consentiment del céteri
  membres del comité queles ne posset partiprender al congresse. Li
  decision de Vienna do es solmen provisori. Li fiction /«ŝajnigo»/ de
  un definitivmen valid decision in li circulare, e li
  ínpossibilisation al oficie continuar functionar, es grav actiones
  contra li Association, por queles lor autor es responsabil.
+
Li unanim decision del membres del Comité in Vienna deve dar li
impression que restat solmen ti solution. It es un fact que durant
1934, quande li nov administration comensat functionar, nequí hat
postular translocation. …anc ho-témpor on vell har posset trovar un
altri solution… divers membres del Comité in Vienna cedet bona fide al
eloquentie presidential. …
. Pos li congresse in Vienna sr Bastian provat far li Geneveses
  retraer lor plendes, por que UEA mey posser translocar. Pro que li
  scope del processu esset just obligar le a ínpartial e seriosi
  tractation del eventual translocation, li Geneveses ne posset ceder.
  It ne es lor culpa, si per metodes íntolerabil in necun societé o
  state li Presidente volet octroyar «altrudi» su volentie. …

Mult factes ante 1934, e divers eveniment poy… explica se si on save
que ili forma un linea de evolution. It es li teorie pri necessitá e
possibilitá de absolut reyentie del movement per quelc potentes. Qui
imagina li movement del pacific guerreros quam si ili vell esser
militares, a tis sembla nettmen ínutil li juntion de líber homes reyent
se self, e almen superflú li pretension de scopes ideal. -- Ti conception
noi refusa quam contrari al idés del «Majstro». Ma noi constata que it
es extremmen conform a nor epoca «laŭtempa». Tamen, un state forsan
posse viver per ordones, un privat movement sempre depende de ordinat
benevolentie.

Li Liga existe nu; in it li General ne besona plu timer li resistentie
de modest membres. Li Liga va haver un sens… e va trovar labor. Ma por
crear it, it *ne esset necessi li pena mortar UEA*. …

// XXX NOTE: ci esset li marca original de págine -49-

It do evenit que un Presidente de UEA, por rupter li legal resistentie
de quelc membres, ne trovat un plu decent maniere quam incitar su
colegos al demission /«eksiĝo»/, presentar al publica ti action quam
si it vell esser un valid decision del comité, poy desaparir self e
abandonar li Association al senioretta quel deve transdar li claves al --
protestantes. Content pri tal gloriosi victorie, il cuida li rapid
creation de un societé concurrent quel il va ducter.

*Nequande in li esperantistic historie ha evenit un tal scandale. Li
juristic consequenties va traer li judico, li moralic tales li
Esperantistaro.*.

*Pri li situation noi posse ho-moment dir solmen, que un modest
continuation del function del oficie es possibil*. Noi va unesimmen
provar continuar li edition de «ESPERANTO». Adaptation del statu al
nov vive-conditiones va venir plu tard; it ya ne es nor culpa, si manca
de fidelitá del Presidente al societé obliga a un existentie provisori.
*In omni casu, UEA va conservar su republican constitution e li spíritu
supernational*. *Li lingue Esperanto, solmen quam practic medie de
intercomprension, ne monstrat suficent fortie de atraction
(propagativ).*
/Sublineat de nos{blank}footnote:[It es li anteyan frase «Li lingue
Esperanto … (propagativ).», quel en ti edition es marcat per grass
lítteres pro rasones tecnical. Note del editor digital.]
Original textu: «La lingvo Esperanto, kiel nura
praktika interkomprenilo, ne montris sufiĉan varboforton.» Per ti
frase, Esperanto declara su linguistic bankrotte in omni desirabil
claritá. Red./ Li lent progress del movement proveni in grand parte ex
nor manca de corage, confesser li crede al solidaritá homanitari
«tuthoma solidareco» sin diferentie pri nation, rasse e religion.
Durant que pro conosset motives li National Societés ne es líber in ti
relation, noi membres de UEA mey colecter nos sub li sant standartre de
Zamenhof… UEA… apella a vos… que vu salva it, por salvar li ideale
de Zamenhof. …

'''

To esset li cardinal partes ex li manifeste del provisori comité del
torso de UEA. E quo di li voce del Esperantistaro? Qui ne just apartene
a un del du partises UEA e IEL, desira pace e fine del «etern division,
desconcordie e despace, quel exhauste nor forties, dissipa nor energie e
nor moné, paralisa nor progresse». Talmen scri li hollandés Isbrucker
in «Argentina Esperantisto» Jan-Feb. 1937 e il continua: «Nor
movement monstra un image de misere. In vice de esser un armé de
scope-consciosi concobattentes queles directe li regarde solmen ad avan
e concentra su fortis por atinger li scope comun, it es un banda sin
órdine de intercombattentes queles have témpor solmen por pussar e tirar
unaltru, por disputar con li vicino de quel on ne aconosse li jure
partiprender al grand interprense…» Li evident causes del
Esperanto-schisma es organisatori. Li fine del manifeste fa vider que li
radicas jace plu profund: in li lingue. Malgré mill repetitiones de
«Esperanto jam venkis», it ne have li simpatie del publica. It resta
li lingue privat de un litt partise international con un bell idealistic
ínpolitic-politic idé, hodie plu lontan del successe quam jamá. Ma li
idé ne va salvar ti lingue.

// XXX NOTE: ci esset li marca original de págine -50-

// In quel maniere on fabrica un «movement de masses»? {{{2
=== In quel maniere on fabrica un «movement de masses»?

[.author]
J{dot} Svec

Quant Esperantistes existe in li munde? «Un seriosi statistica del
Esperantistes in 1928 (executet del statal german institute por
Esperanto, li Germana Esperanto-Instituto, sub li direction de prof.
Dietterle ex Leipzig) constatat 126.562 Esperantistes in 7000 locos de
120 landes; on ha constatat 1776 societés etc…» (Secun li
Enciclopedie del Nov Epoca de Otto, parte II, tom 1, p. 449.) Secun to,
chascun land sin egard a su grandore vell partiprender in ti númer per
li medial ciffre de 1050 adherentes in chascun land, e chascun
Esperanto-societé vell haver medialmen ca. 71 membres.

Li revúe «Esperanto» publicat recentmen un statistica del national
propaganda-societés. Secun it, in li annus 1913-1929-1931 li membres in
Francia esset ye 8000 -- 1578 -- 1578, in Germania ye 4727 -- 2475 -- 2114.
Ti diminution esset constant, e ne causat per li crise, nam in 1929 li
crise ne esset ancor.

Un altri pruva pri li constant diminution del númere del Esperantistes es li
articul publicat in li jurnale «Heroldo de Esperanto» del 7. marte
1937{dot} On lee:

____
Ante annus, Heroldo havet omni mensu, ultra altricos, anc un special
anexe linguistic sub li titul «Lingva Kritiko». Tande noi havet presc
li triplic númer de payant abonnatores… in comparation con li statu
present…
____

Pri to quo es solmen un desire del Esperantistes, on lee in li numeró 9 de
«Heroldo de Esperanto» del 6. decembre 1936:

____
Nor movement totmen ne es fort… Quo mem significa nor unquande fort
UEA con su 8000 membres. Til quande noi ne va esser centmillenes, noi ne
va have grand chance… forsan vell suficer, in li present
circumstanties, haver 10000 persones «de qualitá» queles bon save li
lingue… e haver ultra to 200000 «simpatisantes» o
«aprobantes»…
____

Do, li númere de Esperantistes in li tot munde es tre micri, nómina se
«Esperantistes» actualmen forsan minu quam 100000 homes, li númere de
organisat Esperantistes esset ante li schisma 20000, li númere del ver
conossores de Esperanto deve restar grandmen sub 10000, númer presentat
quam minim ideal a atinger…

Qualmen ti -- in summa ínsignificant -- númere de homes save organisar
«imposant manifestationes de masses» e per quel maniere it fabrica li
«public opinion» e imposi su postulationes, to explica se clarmen ex
li sequent excerpte ex li articul «Jubileaj Esperanto-poŝtmarkoj en
Usono?», publicat in Heroldo de Esperanto 7. marte 1937:

// XXX NOTE: li marca original de págine -51- esset in li sequent
// paragraf:

____
Un important oficiario del postal administration del Unit States
explicat, que ti scope vell posser esser atinget: Che li Postmaster
General in Washington deve arivar quelc centenes o millenes de lettres
con li question ca va aparir postmarcas in ocasion del 50-annual
Esperanto-jubileo. Si un masse de tal lettres ariva ex total U.S.A. e ex
mult landes del munde, on va vider, que it acte se pri un important
public desir… e li chances, que li postal administration
edite jubileari postmarcas, va esser tre bon.

Vi li plan de action: Ex omni cité de U.S.A. va venir centenes de
lettres al Postmaster General con petidas, propositiones, questiones.
Chascun club va cuidar que li _samideanoj_ colabora. Omni _samideano_ va
instigar omni su amicos scrir un curt lettre… Chascun singul
_samideano_ deve instigar su amicos, specialmen li filatelistes. Por
relativmen litt expenses de singul samideanos existe li possibilitá de
colossal resultates… Li lettres… posse contener li max divers
motivationes… (ma on mey *absolutmen ne* dir, que it vell esser un
grand auxilie por li Esperanto-movement, si U.S.A. vell editer tal
postmarcas.)

Lu max important es, que durant li venient semanes e mensus tal lettres
mey arivar *regularimen*, e ne omnis in sam témpor. Ne deve poy sequer
mensus de silentie. Do, in clubes, ne omnes mey scrir in sam témpor.
Quelc mey scrir in li unesim mensu; altres in li semanes sequent…
____

Do, centenes de demandes o aprobationes a autoritás es productet in tal
maniere organisat. Sin li fanatisme de su adherentes, Esperanto vell,
quam un cose sin valore e desde long superat, dever perir totalmen,
essente un moca al cultura.

// XXX TODO: Confirmar li nestant cite-signes del sequent paragraf:

// Ancor un rectification -- ancor li confusiones de sr Quarfood {{{2
=== Ancor un rectification -- ancor li confusiones de sr Quarfood

// XXX NEW: Por claritá, li prim frase del articul esset convertet in
// titul in ti edition.

Ili ne
fini -- solmen nu li plen grotesquitá del Ido-afere displica se: Li
vehement atacca de sr Q. contra sr Hz Jacob es basat sur un total
miscomprense; sr J. peti nos constatar que il ne vole reformar Ido. Il
reprocha nos har considerat Q. e CB quam un seriosi fonte. Il have
rason. Ma mem un nonsense, si publicat del presidente del Ido-Academie,
resta un oficial idistic document, ucunc it aparit. Tant plu mal por
Ido. In un tard response in CB april, anc sr Q. constata que srs Jacob,
Auerbach e Meazzini ha declarat ne voler changear Ido. Sr. Meazz. ha
informat nos altrimen. Sr. Q. repara su ejaculation «fush-laboruro»
per citar -- in Occidental -- grand passages del articul de Prorok pri li
criteries de IALA e del raporte de Federn pri su conferentie in
Copenhag. To es rasonabil. Advere su comentaries contene divers
interpretationes malevolent e fals, ma noi renuncia a rectificar omni su
erras, confusiones, miscomprenses. On compromisse se si on prende
seriosi un mann quel tant compromisset se self. Mem li officiosi organ
de sr Jacob, li circulare «Monatala Letro», may, scri: «Yo totmen ne
comprende pro quo sr Q. atacca IALA, nam il self di: «In fine Ido va
esser adoptet del IALA-congresses».» Li ataccas contra se e li perdes
del movement sr J. prende con laudabil tranquilitá. Il colecte protestes
de altris: li schisma gaymen prepara su eclate por li congresse del
ultim Idistes in Paris. Sr Raiteri, un valent Idist, scri: «Con anxie
yo constata que nor camp… es abandonat de tre exellent elementes
queles transi secretmen a altri sistemas…» M. mentiona li demission
de sr Matejka quam consequentie del ataccas de sr Q. It discretmen
oblivia mentionar a u sr. Matejka ha eat. Sr Raiteri have rason plendir
pri «secret abandon». Ma to es li culpe del Ido-circulare. Noi cuida
pri publicitá!

[.author]
I.F.

// XXX NOTE: ci esset li marca original de págine -52-

// Novial -- nor sestra {{{2
=== Novial -- nor sestra

In nró 10 de Cosmoglotta B noi presentat a nor letores un articul in Novial. It
tamen ne esset li max modern Novial, qual it es iniciat per sr V.
Ahlstedt e aprobat principalmen per prof. Jespersen in li Conferentie in
Copenhag. Sr. Ahlstedt, un del max eminent Novialistes («Novialiste»
april 1937 contene su portrete e un tre interessant articul de il pri
«Grammatike verbal»), havet li amabilitá scrir por Cosmoglotta B li sequent
articul, quel monstra li frappant hodial similitá de nor lingues:

Pos li debatte interlingual en junie 1936 inter li autores de Occidental
e Novial, Edgar de Wahl e Otta Jespersen, li similesse inter li du
interlingues ha devenit sempre plu grand. Ambes vol utilisar li jam
existenti, plu o min international, linguemateriale, e ambes aspira li
plu grand regularesse possibli sur natural base. Occidental accentua li
naturalesse, Novial li regularesse, ma jam nu li du lingues es tam
simil, ke les forma solmen du dialectes del sam ideal interlingue. Un
amical conlaboratione inter ti du afin dialectes es tre desiderand.

Qualmen un tal conlaboratione es realisabli? Me proposi li sequenti
metode:

1. Nus explora, qui categories grammatical es expressend en li
   interlingue.
2. Nus explora, per qui metodes li international lignuematerialel
   expresse omni categorie grammatical.
3. Nus concorda pri un de ti metodes (li plu frequent o li
   interlingualmen plu apt).
4. Segun li principie del regularesse Novial usa li selectet metode
   exclusivmen por expresser li categorie grammatical, e ergo crea
   novi formes per analogie segun li selectet modelle.
5. Segun li principie del naturalesse Occidental anke admise altri
   international metodes por expresser li categorie. -- Talmen nus
   recive un commun base por li fenomenes grammatical de Occidental e
   Novial, e nus ha fat li unesmi passue avan vers li desiderand
   unificatione del du interlingues.

[.author]
V{dot} Ahlstedt

// Qui es plu fort? {{{2
=== Qui es plu fort?

In exchange por un Ido-circulare, «Monatala Letro», noi inviat a su
redaction li adressarium de A.P.I.S. e sin timore dat per to un parte de
nor adresses in idistic manus. Poc poy noi recivet li may-numeró de
«M» (mentionat sur li págine precedent), quel inter altricos contenet
li nómines de un Esperantist e quelc Idistes desirant coresponder. Grand
lacunes interruptet li textu… omni adresses esset cuidosimen exprendet
per cisores!

Quel timore, que noi vell posser informar ti adresses que sr Matejka pos
su demission de Ido ne ha dissoluet se in atomes, ma ha transit in plen
vive e energie a Occidental! Quel timore, que ti adresses vell posser
vider quelcos  de Occidental e transir! Noi mersía li redaction de «M»
por ti preciosi atestation «per fact» que ili time li superioritá de
Occidental e considera nor afere quam plu fort, e anc por tri minutes de
cordial ride pri li cisuras.

[.author]
I.F.

// XXX NOTE: ci esset li marca original de págine -53-

// J{dot} Denzler: Esperantistic Tolerantie {{{2
=== J{dot} Denzler: Esperantistic Tolerantie

Ante circa du mensus yo ha fat li conossentie del ductor del
Esperanto-movement in Biel. Su nómine es Micheil Miltscheff. Il es un
Bulgaro e de profession apotecario. Pos un long discussion -- il parlat
in Esperanto e yo in Occidental -- il havet li gentilesse invitar me al proxim
convenida del Esperanto-club de Biel. Yo acceptet li amabil invitation. Desde
ti incontra yo ha frequentat 3 vezes li convenidas del Esperantistes. In
tot yo videt 7 membres del club. Ili parlat in Esperanto e yo in
Occidental. Chascun vez yo es invitat por li proxim convenida. Li matrin
lingues del mentionat membres distribue se quam seque: 3 franceses, 3
germanes e un bulgar. It es self-evident que per ti relation con
Esperantistes yo ne va esser reconvertet a Esperanto. Li passu a retro vell esser
tro grand de Occidental ad Esperanto.

(Rem. d. Red: A sr Miltscheff e li membres de su club noi presenta nor
sincer simpatie e respect. Ma ne omni Occidental-istes have li sam chance quam
nor coidealist Denzler che li amabil Esperantistes de Biel. Anc nor amica
Cosmoglotta sovente visita Esperantistes, ma quelcvez ella retorna con
inscritiones queles just ne atesta un acceptation amical. P.e. sr
Spielmann del «Svisa Esperanto-Instituto» ne contenta se con verd
stampe e li remarca «refusat», ma ancor trastreca nor insigne e li
parol «Occidental» e remplazza it per «Esperanto» flancat de du verd
stellettes stampat: anc desp(?) it posse stimular a labor suplementari;
noi conserva li talmen ornat coverte in nor «curiositarium». Un yun
Esperantist ex li canton Aargau scri sur li coverte «Nur Esperanto vivos»
(Solmen Esperanto va viver), e li juntet prospecte in Esperanto il retorna con
inscrition «Esperanto estas pli bela» (Esperanto es plu bell). Nu bon
-- «le beau pour le crapaud, c'est la crapaude» (Lu bell por li rospo
es: li rospa.) Mersí pro su pena e nor amusament!

// Li Adressarium de APIS ha nu aparit {{{2
=== Li Adressarium de APIS ha nu aparit

Sur 24 págines in formate e aspect de Cosmoglotta B it contene li
statute del Association por International Servicie (APIS); li
regulamentes de su tri sectiones: Ilustrat Lettres Circulant inter
Instructores (ILCI), Servicie de Corection de Traductiones (SCT), e
Occidental-Presse (OP); un code de abreviationes; 160 adresses de
persones queles desira coresponder, ex 20 landes; e in fine 15 consilies
por un bell e efectiv corespondentie.

Ti interessant brochura es vendit ye li extraordinarimen bass precie de
solmen SFr. -30. afrancat, li númere de exemplares queles un person
posse comprar es ínlimitat. It es anc vendit a non-membres de APIS.

Suplementes e changes al adressarium va esser continuimen publicat in
Cosmoglotta B, quel es li oficial organ de APIS.

Noi recomanda a omni Occidentalistes queles desira coresponder, que ili
mey adherer a APIS e inviar nos lor adresse. Adhesion e publication de
anuncies ne plu ampli quam 2 lineas es gratuit.

// XXX NOTE: ci esset li marca original de págine -54-

// Cronica {{{2
=== Cronica

// Australia {{{3
==== Australia

In fine del annu passat li senator Abbot ha presentat al
senate de Australia un proposition: demandar del rey del britannic
imperia demarchar in favore del adoption de un comun lingue auxiliari in
li scoles e invitar al colaboration omni guvernamentes del munde. Li
senate adoptet ti proposition per 19 contra 5 voces. Consequentmen, li
Esperanto-presse exhortat lor samideanos a un lettre-campanie, quam sr
Svec ha descrit sur p. 51 del present numeró. Do li ínfelici senator
esset inundat per lettres in Esperanto, queles il devet far traducter.
Noi ha cuidat que il recivet anc li necessi informationes pri
Occidental, ma noi considerat ínutil startar un simil campanie per
publicar li noticie in Cosmoglotta, nam just in ti témpor li anglés
coron esset ocupat pri grav personal problemas e on posset suposir que
it ne havet mult interesse pri li question del lingue international. Inplu sr senator
Abbot ha explicitmen declarat, in response a su esperantistic
inundatores, que il ne intente favorisar Esperanto.   F.L.

// Austria {{{3
==== Austria

Li Esperanto-gazette «Verda Revúo» del may 1937 raporta pri
un experiment quel un Esperantist ha fat pri Occidental, e quel
naturalmen demonstrat li ínaptitá de Occidental quam lingue international. Il monstrat un textu
in Occidental a divers persones, con li resultate que necun de illi posse
traducter it corectmen. Pri li detallies e pri li textu self ne es dit
necos. Noi ha adressat quelc concernent questiones al redaction de V.R.
ma ancor ne recivet response ye scrition de ti lineas. Noi va raportar
plu detalliatmen pri ti strangi experiment in proxim Cosmoglotta B.   F.L.

// Belgia {{{3
==== Belgia

«Li Soir», Bruxelles, raportat li 29. oct. 1936: «Che li
esperantistes: Li prof. de Esperanto F.W. Buenting (ex Nederlandés
India) ha dat jovedí in li palace del Bell Artes un prova letion secun
li humoristic metode del ruman abate Andreo Cseh. Ante li soaré de
propaganda, li union del esperantistic gruppes de Bruxelles ha ofertat
un té al personalitás del munde esperantistic. On ha remarcat specialmen
inter li presentes Sra A. Morris, ambassadora del USA.»

// Germania {{{3
==== Germania

It es permisset e possibil anc a Germanes abonnar
Cosmoglotta, comprar de nor litteratura e payar a nor post-chec-conto in
Berlin, si ili recive permission payar del oficie de devises. Un plu
detalliat circulare, contenent li oficial textu german, es inviat a omni
german clientes del Institute Occidental.  F.L.

// XXX NOTE: li marca original de págine -55- esset in li sequent
// paragraf:

// Hispania {{{3
==== Hispania

Li grand curs complet de Occidental de sr Cebreiros, e li
curs concis de sr Varela ha esset finit malgré li desfacil
circumstanties in quel li
autores deve laborar, ovre amplissim e excellent de pluri vis-punctus, e
srs Cebreiros e Varela merite un cordial mersí pro lor ínalterabil
devotion a nor bell lingue. In sam témpor noi have li trist deventie
confirmar li nov, que nor amico Pedrero, co-autor del vocabularium
Occidental-Hispan, ha cadet quam victime del guerre hispan. Noi va
editer li manuscrites, monumentes del esperantie durant dur témpores,
strax quande Hispania va esser pacificat.   I.F.

// Italia {{{3
==== Italia

Nor sempre viageant propagator dr. E. Dal Martello aporta
conossentie pri Occidental a omni cités de Italia. Informationes del
Occidenatl-Presse-Servicie sta inviat a omni important jurnales. Noi
peti nor italian amicos haver ancor un poc patientie. Li vocabularium
Occidental-Italian va aparir durant junio. It va custar -.30 cts. sviss
o un respon-cupon.   I.F.

// Nederland {{{3
==== Nederland

Li Novialist sr Hoitingh signala nos su discussion con
quelc esperantistes, quel covir extraordinarimen larg spacies in pluri
numerós del «Algemeen Nieuwbald voor het Gooi» marte-april 1937. Sr H.
cricicat Esperanto e parlat in favore del tal dit «naturalistic scole»,
i.e. Novial e Occidental. Unvez in plu il publicmen constatat, que Esperanto
ne have null auxilie oficial ni del Liga de Nationes, ni del guvernament
nederlandés. Il opine, que forsan ti situation va changear per li
activitá de IALA, quel tamen certmen ne va adopter Esperanto, nam li criticas
contra it es tro bon fundat quam que it vell posser victoriar. Il cita
poy li comun declaration de srs de Wahl e Jespersen contra Esperanto ex li
comensa del protocolle de lor interlinguistic discusison 1935 in
Helsingör, e recomanda leer li du libres «Occidental, die Weltsprache»
e «An international language» de prof. Jespersen, anc li revúes
«Cosmoglotta» e «novialiste». Un replicant esperantist excusa li criticat
parol «edzo» quam slav. Ti interpretation es plu original quam corect.
Un altri asserte, que Zamenhof ha successat per un simplic regul
conservar omni, ma anc omni parolformes international. It es damage, que
malgré ti bon conservation noi ne trova les in Esperanto.   A.M.    I.F.

// Svedia {{{2
=== Svedia

Li lettres circulant inter instructores, inaugurat de nor
coidealist Harald Björkman in Jänkisjärvi (Section ILCI de APIS)
developa desde quelc témpor un activitá injoyant e crescent inter li
co-scritores e destinatarios. Noi recivet 3 lettres pri li temas «Li
propaganda de Occidental inter instructores -- Li yunité e Occidental --
Li instruction de Occidental» chascun con partiprension de 7-11
autores-corespondentes-instructores. On deve gratular senior Björkman
pri ti bell e nettmen realisat interprense. On studia li possibilitá
elargar it a un international pedagogic revúe.

// XXX NOTE: li marca original de págine -56- esset in li sequent
// paragraf:

Lector Carl Segerstähl del populari universitá in Vindeln inviat nos li
sequent salutation, co-signat de 19 studiantes: «Estimat coidealistes!
Noi studiantes
de Occidental, li excellent lingue auxiliari e li excellent auxilie
lingual, misse a Vos ye nor ultim reunion li max cordial salutationes.»
- Sincer mersí al missentes e cordial felicitationes a sr Segerstähl pro
su bell labor!   I.F.

// Svissia {{{3
==== Svissia

In comensa de may, li Occidental-Presse-Servicie esset inviat
a 120 sviss jurnales in lingue german, francés e italian. Pro
ínpossibilitá controlar li aparition de nor information in omni sviss
jurnales, noi restricte nos al canton Vaud: «L'Echo de la Broie» e
«L'Eveil» publicat nor noticie sin change, in «Feuille d'Avis de
Lausanne» un jurnalist a quel li materie ne esset tot familiari jocat
pri Occidental nominante it «le petit-nègre». In li «Journal des Postes,
Télegraphes et Douanes» aparit un excellent articul informativ de nor
coidealist Pidoux, just oposit al «Esperanto-Angulo» permissente
talmen facil comparation inter nor textu e Esperanto. La «Revue
Internationale de Sténographie» contene li continuation del
Occidental-curs de sr F. Lagnel e li articules pri alberges de yunesse e
li lingue international e italian ex Cosmoglotta, in total 5 págines consacrat a Occidental.
I.F.

Un nov medie de intercomunication. -- Por homes de divers nationes, mem
de un sol nation ne sufice intercomunication per li lingue,
international o national: it deve functionar anc li medie por exchangear
merces e servicies, li metodes de payament. Pro que li oficial moné ne
satisfá su deve, homes sercha nov vias por efectuar lor transactiones.
Un tal prova es li Circul Economic «WIR --
Wirtschaftsring-Genossenschaft» in Svissia. Su scope es eliminar li
impedimentes in li exchange de merces e servicies. On vicea li moné per
simplic transfer simil al checs postal.

Per augmentationes del transactiones posse augmentar li economisationes,
e to, junt con li elimination del moné statal deve abassar li intereste,
fonte del max grav explotation del laborantes, e índirectmen del crises
economic e finalmen del guerre. -- Noi recivet un brochura pri WIR, scrit
de Walter Schwegler: «WIR-Wirtschaftsring. Eine kritische Untersuchung
über den WIR-Ringtauschverkehr und WIR-Kredit.» editet del Vereinigung
für gesunde Währung. Zürich 1936. 96 pp. precie SF. -.60. In ti brochura
li autor prova demonstrar: (1) que li teorie fundamental de WIR es fals,
(2) que li elimination del intereste per li metode proposit es un
ilusion, (3) que WIR ne mem posse dar credit sin interest, (4) que WIR
ne aducte un augmentation del vendition, e altri objectiones. -- Malgré
li enorm assiduitá con quel li autor compilat su studie, it ne es
possibil formar un definitiv judicament ex li brochura del adversarios.
Noi recomanda al interessates audir anc li response del organisation WIR
self, quel es publicat in li numerós 79 ss. del jurnale
«Wirtschaftsring». Li referente, quel es membre de APIS, declara se
pret procurar li respectiv numerós contra payament per Bons del
Institute Occidental. Ples adressar demandas de information a Henri
Nidecher, Box 193, Basel 1. (Rem. del. Red. Noi suposí que li idés ci
mentionat trova interesse che mult de nor letores. Noi tamen crede bon
remarcar, que noi declara nos principalmen íncompetent pri problemas de
economic teorie. F.L.)

// XXX NOTE: ci esset li marca original de págine -57-

// Tchecoslovacia {{{3
==== Tchecoslovacia

Pro que li sempre plu grand avansament de nor lingue in
ti land es detalliatmen raportat in li tchec «Occidental-Bulletin»,
quel noi insistentmen recomanda a nor letores, noi posse contentar nos
per concis resumé: «Pax» revúe pacifistic e organ del intern. cultural
liga in Praha, marte-april publicat un information pri e grammatica de
Occidental, e un articul in Occidental pri «International cultural semanes».
- «Nezávislá politika» del 30 april contene un long articul «Li
ovreros e li lingue international» e informa pri transition del tot idistic circul in
Lomnice n. Pop. a Occidental. Per to li Ido-movement in Tchecoslovacia
ha practicmen morit. «Néz. Pol.» regularimen recense li aparient
numerós de Cosmoglotta, dante detalliat indexes del contenete. -- Noi
abstene sempre denove gratular nor tchec amicos pri lor successes. Un
lingue rationalisat quam Occidental ne es tre rich ye diferent formes de
superlatives, e noi ne vole tedar nor letores per tro sovente repetit
les. Ples leer li «Occidental-Bulletin» e vu va comprender nos. Per li
numeró de may it festa su jubiléo de 25 numerós. It mey continuar quam
nu, durant ancor long témpor. To es nor cordial desir.    I.F.

Ultim informationes: Dania: Li adresse del Occidental-Information
Copenhag, Aaboulevard 3, Köbenhavn V. resta valid quam antey. Su
postgiroconto: 26972 es transferet al Institute Occidental, Chapelle.
Portugal: Li grammatica de Occidental in lingue portugalés ha aparit, 8
grand págines in formate A 4. Precie afrancat -.30 sviss o 1.60 in moné
portugalés.   I.F.

Li redaction de Cosmoglotta recive chascun mensu un grand multitá de
diferent revúes plu minu concernent li lingue international. Li spacie ne permisse nos
recenser chascun. Mem por un sol liste del nómines, dates, numerós noi
til nu ne volet prender li plazza de altri temas. Esque nor letores vell
esser interessat pri vider un tal index pri li documentation de lor
revúe Cosmoglotta?   I.F.

// Bons del Institute Occidental {{{2
=== Bons del Institute Occidental

// XXX NEW: Li titul esset mettet in ti edition.

Li Bons del Institute Occidental es acceptet quam payament per li
sequentes:

- Belgia: C.J. Boon, 3 Avenue Jacques Pastur, Uccle (Bruxelles).

- Dania: Occidental-Information Copenhag, Aaboulevard 3, Köbenhavn V.

- Estonia: Societé Kosmoglott (E. de Wahl), Eha 10, Tallinn

- Francia:
** G. Poujet, Isles s/Suippe
** L.M. de Guesnet, 83 Rue Rochechouart, Paris 9e

- Svedia: Y. Sköld, Tomtebogatan 38, Stockholm

- Svissia:
** Institute Occidental, Chapelle (Vaud)
** H{dot} Nidecker, Box 193, Basel 1

- Tchecoslovacia:
** Buró de Occidental, Skroupova 2, Praha VII
** Club Occidental, secr. Skroupova 2, Praha VII

Por payamentes inter Occidentalistes ples usar li Bons del Institute
Occidental.

In ultim moment:

- Rumania: Aurel Eschenasy, Craiova, C. Brestai 27.
- Finnland: J.H. Haukkapuro, Haaga (apu Helsingfors), Steniuksen tie 15.

// XXX NOTE: ci esset li marca original de págine -58-

// Ex li (Pro devaluation del franc sviss li paper ha augmentat in precie. Do noi devet renunciat ti ci vez.) corb {{{2
=== Ex li (Pro devaluation del franc sviss li paper ha augmentat in precie. Do noi devet renunciat ti ci vez.) corb

Noi *ne* accepte de Bons del Institute Occidental! A ti coidealistes
queles expresset li comprensibil desire abonnar «Ex li Paper-Corb»
sol, sin su enoyant anexe Cosmoglotta B, noi comunica li sequent
conditiones de abonnament:

Li sol abonnament de «ELPC» custa SFr 7.37 in valore sviss aurin ne
devaluat. Ma noi peti ne molestar nos per Bons del Institute Occidental.
Noi declara explicitmen que noi ne vole accepter les. Noi have ja nu
suficent paper ínutil in nor Corb. In céteri vale li sequent conditiones
por particulari landes:

- Anglia: Pro desfacilitás de incassament noi accepta solmen complet
  «pound»s.
- Francia: Payament per actiones francés vell esser considerat quam un
  afronte ínpopulari.
- Germania: Noi accepte solmen international respons-cupones inviat
  singularimen.
- Hispania: Secun recomandation del comité de non-intervention noi
  accepte solmen moné neutral, quel ne deve esser editet de un del
  militant partises.
- Russia: Noi accepte solmen abonnamentes colectiv.
- Svissia: Noi accepte solmen moné ne devaluat.

[.author]
Miquette

'''

Informationes postal. Li Union postal informa omni concernetes, que it
es interdit expedir avios e piscs per post-paccas. -- Missages destinat a
Tchecoslovacia deve esser strictmen separat de tales destinat a
Tchecoslovakia. -- Anc li landes con control de devises permisse desde li
1{dot} april ho-annu li intrantie sin doane de printates portant nor devise
«Servicie al homanité».

'''

Atention! Ne obliviar metter li corc sur li botelle ante que vu posi li
incriere in vor tasca de pantalon!

'''

Prof. Sysiphos Madhrepere interessa se pri li lingue international -- Li redaction de
ELPC ha successat obtener un interview del famosi american professor de
Bibliomanie Sysiphos Madhrepore per li person de nor colaborator, li
domesticat poet Farfarello. Ples leer li sensational articul quel seque:
fa órdine in tu biblioteca!

// XXX NOTE: li marca original de págine -59- esset in li sequent
// paragraf:

Libres es sin valore, si on ne lee les. On ne posse leer un libre si on
ne have it. On ne have un libre si on ne trova it. On ne trova un libre
si on ne save u it es. Ma mem to ne sempre sufice: Un classic anecdote
di, que un matrose devet unvez nettar li té-cruche del capitan. Poy il
questionat le, esque un cose es perdit, si on save u it es. Al «no»
del capitan il replica: «Tande vor cruche ne es perdit, nam yo save que
it es sur li funde del mar.» (Pause por rider: ha-ha-ha!) Si vu save
que vor libre trova se in funde del colonne de libres acumulat in li
angul del chambre… ma li modern bibliotecas ha desde long abandonat li
sistema
de libre-staples vertical sur li suol. Hodie on stapla les horizontalmen
in scafes: noi es in li témpor del rationalisation! Vi quo di li famosi
professor de Bibliomanie Sysiphos Madhrepore pri li sistemas de
classification (in li pronunciation original secun stenogramma):

____
Max simplic es li chlassiphication secun li pónder. Itt permisse un
rapid e secur chlassiphication sin grand schemas, prescriptiones,
directhives: Un pesa-epistules od- in grav chasus -- un ballancie de
cocinería suphice: On pesa li libre, nota li ponder in grammes et rangea
li libres. Dipherenties de minu quam 1/100 gramma ne es chonsiderat. Plu
comphlicat, ma anch plu ephecthiv es li chlassiphication secun
chathegories. Por commencear on divide li libres secun vis-punchthus de
conthenethe in li secuent gruppes: (1) Bhiographies (2) Tabelles
logarhythmic (3) Romanes phrancées (4) Libres con ruby chovriment. Quood
ne corrhesponde ad un de ti rhubricas, es rhangeat sub «Dhiverse».
Inthra li rhubricas on chlassiphica secun li phormate et li númer de
phágines. Do, por retrovar un libre, itt es solmen necessi memhorar li
rhespecthiv grhuppe, phormathe et númmer de phágines -- et on have su
libre in mhanus…
____

Li professor hat dit to in Occidental, in li bibliomanic ortografie
preferet de il self, e quel il pronuncia con un precision e amabilitá
íncomparabil. Benque tre interessat in Occidental, il tamen ne neglige
su propri labores. Ex divers alusiones yo comprendet, que il self ha fat
studies in li sam direction. Li proxim numeró de «Ex li Paper-Corb» va
dar quelc detallies pri li sistema de Prof. Madhrepore, quel nómina it
«Trans-Inter-Neo-Continental», abreviat TRINC. It va continuar li
serie de revolutiones in li camp del international lingue.

// XXX TODO: Confirmar ca ti es li autor, ne nómine de lingue:

[.author]
Pharpharello

'''

Premie-concurs «Classic Ido» esset un fiasco complet. Nequi posset
comprender li textu citat. Li premies do resta in li Paper-Corb. In
proxim témpor sr Quarfood va publicar in Progreso un critica de
Occidental sub li pseudonim Heinz Jacob. Noi va tande far un nov concurs
plu facil.

[.author]
Miquette

'''

Corespondentie: Yes, to yo sempre ha dit. 276b: No, yo ne posse far
personal corespondentie in ti rubrica, ma yo accepte Bonbons del
Institute Occidental. 892: Naturalmen li hodial scientie ha suficentmen
developat se por fabricar un Lingue International sin verbes. Ma pro quo
vell to esser util?

[.author]
Miq.

ifdef::original-tocs[]

// Contene: {{{2
=== Contene:

- Un international terminologic code
- Occidental-Union e APIS -- Alphonse Matejka
- Al la Esperantistaro (Continuation)
- In quel maniere on fabrica un movement de masses?
- Ancor un rectification, ancor li confusiones de sr Quarfood
- Novial, nor sestra
- Qui es plu fort?
- Esperantistic tolerantie
- Li Adressarium de APIS
- Cronica: Australia, Austria, Belgia, Germania, Hispania, Italia,
  Nederland, Svedia, Svissia, Tchecoslovacia, Dania, Portugal
- Acceptores del Bons del Institute Occidental
- Ex li paper-corb

endif::original-tocs[]

// XXX NOTE: ci esset li marca original de págine -60-

// Cosmoglotta A 115 (1937-07) {{{1
== Cosmoglotta A 115 (1937-07)

COSMOGLOTTA, julí 1937.  (Annu XVI.) No 4 (115)

ifdef::original-tocs[]

// Contene {{{2
=== Contene

- Gandria.
- Orígine, principies e usas del stenografie occidental.
- Quo es ISA?
- Nov epoca.
- Evolution del lingues.
- Li ultim argumentes de Esperanto.
- Li unesim inflammettes.
- Li vrec.
- Lexico Occidental-Occidental.
- Numeró festiv.
- † Jules Gross.

endif::original-tocs[]

// Gandria {{{2
=== Gandria

Li zone del Monte San Salvatore, del Bré e de Gandria ye li lago de
Lugano es famosi. De Castagnola ye li pede e declive del Monte Bré noi
ea a Gandria. Ples ne timer si li strada stretta se a un litt via. Un
old image del Madonna marca li frontiera inter Castagnola e Gandria. Li
pictoresc vietta along li lago devem capriclosi. It ascende, e sin li
litt mur protectori it vell cader con vos in li lago. Subitmen it
ascende un grand rocca e traversa un ravine. Poy veni un punctu de quel
on jui un magnific regard. -- si on ne have vertígine! Lugano
desapari. Ci es pace e solitá. Un barca con segles quadratic passa. Li
rematores labora stante e canta in du voces un bell e trist canzon.
Ancor un curt pezze de plan via e noi ha arivat.

Noi ariva supra li village e deve descender presc verticalmen per un via
quel es un scaliere e un scaliere quel es un via. Ni li sapates ordinari
ni li litt bottes marcha bon; it vell esser necessi metter li
«zoccoli» del habitantes, queles clacca pianmen sur li pavament -- ma
vu ne vell posser portar les con gracie. Yo paría que vu vell perdir vos
in ti labirint de stradettes e ciec vias larg de du metres e vu vell
deviar sin fine.

Ne hay plage, ne hay terra, hay solmen domes e aqua. Li barcas intra in
li domes e vu ariva al céllar per ascender tri gradus. Li domes sembla
esser posit súper unaltru, tam litt es li spacie inter les. Pro to, di
li legende, li habitantes de Gandria jace horizontalmen solmen in li
jardin del mortos, e li gallinas porta un litt sac, por que li oves ne
mey rular in li lago. Nam hay gallines. In litt cages grillat, ili
glussa apu li bede de salade grand de quar metres quadrat. Hay mem quar
vaccas e quelc capres, ma pro que on ne save u ili mey posser surtir, on
lassa les in li stall de cavalles. Omni transportes fa se per aqua e
chascun cive have su barca. Povri gentes, vu di? Ples ne ilusionar vos,
ili ne es tam povri e probabilmen plu felici quam vu e yo!

// XXX NOTE: li marca original de págine -49- esset in li sequent
// paragraf:

Ples intrar in li domes. Ili es comfortabil, hay omnicos necessi, e mem
plu. Gandria es un del rar villages tessinés sin emigration. Li
homes es ocupat in li burós e administrationes de Lugano. Ili comercia
per cortice de tilie ex quel on fabrica cordes e per quel on clude li
fensuras del barcas. Li Gandrieses es 250 in total. Hay un eclesia, un
scol, un posta, un doane e un telefon. Hay quar restaurantes e un hotel
u on logia admirabilmen. Hay terrasses vers li lago, leccat per li
undes, in plen sole con un vision íncomparabil súper li tot brass
oriental del lago.

It es sviss e sempre esset sviss. Ta li contrabandistes aprovisiona se e
ta ili es in securitá. Ma ti mestiere es dur. Mani alpinist vell timer
li vietta quel in demí altore conducte de Gandria a Oria, e sur li lago
potent reflectores desde li cuchada til li levada del sole sercha in
omni angules e lansa se con lor litt cannon-bote vers li barcas queles
vell audaciar traversar li frontieras. Talmen in Gandria on gratuit
electric ilumination mersí al rey de Italia, ma tamen sempre existe
italianos sin timore queles passa tamen -- on ne save qualmen -- nam
sucre, café, tabac e li profitabilissim sacarine permisse les ganiar 50
francs per un sol «viage».

In Gandria self omnicos es pacific, e li sviss doanero, sedente avan li
grand dom u li vision es tam bell, reva ye li clapotage del aqua e
regarda li stelles dansant in li lago, fumante su «brissago». Gandria
es bell, die e nocte. It es sempre different e on ne save u e quande it
es max bell. Yo ama it in matin quande omnicos scintilla e jubila,
quande omnicos subride e canta. Yo ama it in midí quande omnicos
apesanta se e reposa. Ma yo ama it precipue in vésper. Tande li cloches
del eclesia sona sub li manus de un bonissim musico, quel lude multissim
melodies trist e gay, desde li himne national til «Funiculi». Tande li
bell fliccas del village, seriosi e nett, promena in barcas, remante
stant con gestes graciosi e fier. Tande li ombres ascende e li cloches
del villages italian responde al nores. Ples ascender al litt capella
-- to es li unic existent promenada  -- ye un demí hor supra li village,
de ta vor regard domina omnicos, e plena vos per ti grand e silentiosi
bellitá.

E in nocte, lass nos ear along li lago sur li charmant litt vietta
doanal til li banco de petre u fini li munde. Li ultim vapor-nave passa
e su lúmines reflecte se in li aqua. Poy silentie. Solmen li grilles
canta perdit in li herbes, e li ul che li figuieros cria plenditorimen.
Quelc muses-volant ínquiet voletta circum li domes. Li lune, grand e
limpid leva se detra li Monte Caslè vis-a-vis. Lucettes lontan indica
habitationes homan. It es tard, ma vu ne posse separar vos de ti image,
it sembla vos que li bellitá absolut es realisat ci e que -- por un vez
-- perfection existe in ti ci terra.

[.author]
--
Ed. Platzhof-Lejame, Le Brassus (Svissia).

(Traduction autorisat ex francés de Ilmari Federn.)
--

// XXX NOTE: ci esset li marca original de págine -50-

// Orígine, principes e usas del modern stenografie occidental {{{2
=== Orígine, principes e usas del modern stenografie occidental

Li precursores del antiqui grecos in li dominia del arte del scrition,
li egyptianes, semites e altri orientales, comensat scriente complet
idés e plu tard complet paroles per separat signes. Poy ili aprendet
designar síllabes, ma solmen consonantes o vocales. Esset li antiqui
grecos, queles inventet li composition del síllabes per signes designant
consonantes tam bon quam vocales. Ma lor signes ne esset juntet a
unaltru quam in li modern scritura cursiv, quel es li contribution al
arte del scrition fat per li antiqui romanos e lor cultural heredes.

Li developament del stenografie occidental es analog a ti progressiv
evolution del modern cursiv scritura del occidente. Li antiqui grecos e
romanos comensat composir li steno-paroles principalmen de
síllab-signes, poy on distintet plu inter li consonantes e vocales del
síllabes, ma scriente o li unis o li altris. Ti limitation es anc
caracteristic del oldmodic stenografie supervivent in Europa e in
America. On distinte ta li old sistemas geometric, semi-geometric e
cursiv. Al prim-citat sistemas apartene tis de Pitman (anglés), Duployé,
Delaunay e Aimé Paris (francés) e Marti (hispan). Li american sistema
Gregg representa li scol semi-geometric (o semi-cursiv), contra que
Gabelsberger e cert relationat sistemas (quam Stolze-Schrey), prevalent
in Germama e altri europan landes, es sistemas essentialmen cursiv. Ili
possede li avantage esser plu comod a scrir quam li geometric e
semi-geometric systemas, e monstra li inclination simbolisar li vocales
per consonantsignes In vice de omisser les. Li culmination del
stenografie occidental es li cursivmen coherent fixation del
consonantes e del vocales del singul
síllabes, quam practicat per Melin (sved), Scheithauer (german) e Groote
(hollandés).

Li stenografie de Scheithauer, ja adaptat a plu quam deciquin europan
lingues es li max simplic de ti modern sistemas, particularimen in su
form extra-simplificat, developat per li veteran steno-pionero Ferdinand
Schrey. Chascun, quel ocupa se con li aprension de ti modern stenografie
es surprisat per li facil memorabilitá de su signes. Li families de
consonantes e consonant-combinationes es strettmen uniat per li similitá
de lor signes. Lu sam es trovat relativ al familles de
vocal-sones.

// XXX NOTE: li marca original de págine -51- esset in li sequent
// paragraf:

Támen, ti sistema ne complee omni desiras de persones pensant que li
lítteres de omni lingues deve esser scrit per identic signes. Quelc de
ti lítteres representa in divers lingues occidental different sones, por
ex. «G» in francés, hispan, etc. Ili representa different sones mem in
quelc de ti lingues self! E un stenografie ne servi reproducter li
ortografie de un lingue, ma fixar li son de su paroles max rapidmen e
distintmen. Pro to, li stenograf deve selecter por li max frequent sones
de chascun lingue signes, quel posse esser scrit clarmen con
rapiditá. De to resulta que li sam signes ne posse esser usat por li sam
sones del different lingues sin diminuer li practic valore del
stenografie. Li modern interlingual stenograf deve quelcvez designar
identic sones de different lingues per diferent signes. Il deve far to
con grand rapiditá, quasi mecanicmen. E il posse far to, quam li
practica amplimen confirma. Por comprender to, novicios in interlingual
stenografie deve considerar que on aprende stenografar solmen lentmen,
scriente inter altris li max frequentmen usat paroles mult vezes til que
on scri les mecanicmen, e ti paroles servi alor quam
«ferrovia-reles»por guidar li rutinat stenograf scrir omni paroles de
chascun lingue quasi automaticmen e con grand rapiditá.

Li max simplic de modern systemas posse esser mecanisat con poc efortie.
Lor principie scrir litteralmen da les un inherent extraordinari
brevitá. Pro to. on besona poc special abreviationes, abundant in li
old-modic sistemas. Adplu on posse simplic- e rapidmen abreviar lor
parol-images sin plenar li stenogrammas de logogrammas, quel posse esser
leet solmen per cert specialmen trenat adeptes del sistema.

Li usation del modern stenografie (manual) permisse amplificar se in
vice de diminuer. It es ver que noi posse scrir rapid- e clarmen per
scri-machines, ma mem li portabiles de ili pesa alquicos e max
important, lor manipulation absorpte plu del atention del scritor quam
li scritura manual. Adplu, mem quande possibil, it es presc sempre
desagreabil changear nettmen un textu ja scrit per un ordinari o
stenotip-machine. Pro to, poc autores utilisa scri-machines por li prim
fixation de lor idés. Naturalmen vu posse dictar a un stenograf, ma quo
far, si vu ne posse payar le o si il ancor ne o plu ne es present quande
vu vole fixar vor idés? Proquó ne haver recurs al modern stenografie,
quel es tam simplic que anc adeptes del oldmodic sistemas posse facilmen
aprender almen leer vor modern stenogrammas? Anc mult de vor
corespondentes posse far to. E li modern
stenografie ne usa re-infortiamentes de
pression por distinter cert sones. Pro to, su stenogrammas es facil
securmen leibil anc in carbon-copes, productet sin labor
additional.

Finalmen lass nos considerar li valore educational del modem
stenografie. Ti valore ne es perceptet mem per mult professional
instructores. Solmen li max avansates de ili save que it es avantageós:
comensar instructer ja infantes de quin annus in ti simplic arte de
scrir, quel ili aprende mult plu facilmen quam li scritura comun. On fa
les stenografiar e enunciar In sam témpor li textus de litt bell
canzones queles ili aprende per ti modo facilissimmen por cantar les plu
tard e amplificar talmen lor lingual habilitá. Li fact, que li
(historic) ortografie del lingue differe mult vezes del stenogramma, ne
impedi li infantes corectmen aprender plu tard ti ortografie. In
contrarie es pruvat que li stenografic practica augmenta li capabilitá
del memorie.

[.author]
O{dot} F. Mass (Berlin).

// XXX NOTE: ci esset li marca original de págine -52-

// Quo es ISA? {{{2
=== Quo es ISA?

In numeró 6, februar 1937, del Revúe «Elektrotechnik und Maschinazbau,
Zeitschrift des Elektrotechnischen Vereines in Wien» (Redaction e
Administration Wien VI, Theobaldgasse 12), aparit un articul de Dr Eugen
Wüster, intitulat: «Internationaler Bund der Nationalen
Normenausschüsse (ISA)» -- t. e. International Federation del national
institutiones de normation (ISA) -- «Raport pri li general assemblé in
Budapest, 31 August til 12 Septembre 1936».

Por aconossentar nor letores con ti important institution, noi publica
ci li principal partes de ti articul con li permission del Autor, del
Administration del mentionat Revúe e del Sviss Association de
Normation.

To quo significa li International Electrotechnic Commission (IEC) por li
electrotecnica, to es por li céteri dominias del tecnica li mundan
federation del normativ institutiones «ISA» (International Federation
of Associations), fundat solmen 20 annus pos IEC. Li scope de ISA ne es
etablisser international normes obligativ por omni associat landes, ma
adducter amplissim international concordantie del normes del singul
landes.

ISA ha esset fundat in 1926. Ho-témpore 20 landes es membres, to es (in
li órdin del Decimal Classification): Germania, Austria,
Tchecoslovakia, Polonia, Hungaria, Francia, Italia, Hispania; USSR,
Finnland; Norvegia, Svedia, Dania; Holland, Belgia, Svissia; Grecia,
Rumania; Japan e USA. -- Grand-Britannia es solmen gast in
quelc tecnic comités. Austria por exemple es representat per li
Österreichischer Normen-Ausschuss (O.N.A.). Li general secretariatu es
in Svissia (General-Secretario: Ing. A. Huber-Ruf). Presidente es
ho-témpore Sr Niels Fredriksson, Stockholm.

Por li singul dominias de normation, special «Tecnic Comités» es
instituet. In present existe 40 tal comités con numerosi subcomités. Li
secretariatus del Technic Comités es repartit inter li divers national
institutiones de normation.

Quande un problema de normation es tractat a fine, li resultates,
talnominat «recomandationes», es printat sub li form de
«ISA-Bulletines». Ti bulletines totvez ne es generalmen accessibil
publicationes, ma vale solmen quam base de labor por li national
institutiones de normation, queles possede anc, in lor region, li jure
de autor concernent ti publicationes. Omni land publica to quo it
adopte ex li recomandationes de ISA in li form de propri norm-folles. Li
ISA-bulletines es arrangeat in tri vertical columnes contenent li
german, li francés e li anglés textu. Li unesim columne es ocupat per li
lingue del Tecnic Comité quel have li secretariatu por li tema
tractat.

Til present li sequent ISA-bulletines ha esset editet:

// XXX NOTE: li marca original de págine -53- esset ínter listunes 8 e
// 9:

1. Ball Joumal Bearings {equals} Roulements à billes {equals}
   Querlager (= Transversal Supportes con Bules; Tecnic Comité 4).

2. Achshöhen für Maschinen {equals} Axle Height for Machines --
   Hauteurs d'axe pour machines (= Altores de Axe por Machines; T. C.
   13).

3. Wellenenden für Maschinen und Apparate {equals} Shaft Ends for
   Machines and Apparatus {equals} Bout d'arbres pour machínes et
   appareils (= Extremitás de Arbores por Machines e Aparates; T. C
   14).

4. Keile {equals} Keys {equals} Clavettes (= Clavettes; T. C. 16).

5. Feste Kupplungen {equals} Rigid Couplings {equals} Accouplements
   fixes (= Rigid Acoplamentes; T.C. 15).

6. Umrechnungstabelle Zoll-Millimeter {equals} Conversion Tables
   Inches-Millimetres {equals} Tables de conversion pouces-millimetres
   (= Tabelles de Conversion Inches-Millimetres; T. C. 9dl).

7. Papierformate {equals} Paper Sizes {equals} Formats de papier (=
   Formates de Paper; T.C. 6).

8. Thrust Ball Bearings {equals} Butées à billes {equals} Längslager
   (=Axil Suportes con Bules; T. C 4).

9. Règles pour la mesure des débits des fluides par tuyères et
   diaphragmes {equals} Rules for Measuring the FIow of Fluids by
   Means of Nozzles and Orifices Plates {equals} Regeln für die
   Durchflussmessung mit Düsen und Blenden (= Regules por li
   Mesuration de Fluent Quantitás per Becos e Diafragmas; T. C 30).

10. Automobiles {equals} Automobils {equals} Kraftwagen (=
    Automobiles; T. C. 22).

Li assemblé de ISA in Budapest ha unionat 225 delegates ex 17 landes, ne
contat li representantes del International Air Traffic Association
(IATA) e del Comission Internationale de Navigation Aérienne (CINA). 13
Technic Comités ha tenet sessiones.

Li unesim tri dies del Conferentie in Budapest esset consacrat inter
altricos al oficial fundation de un nov Comité: «ISA 37,
Terminologie». Un preparatori session de ti Comité hat ínoficialmen
evenit ja del 2 al 4 julí 1936 in Wien. In ti session li landes
Germania, Austria, Hungaria, Francia e Holland esset representat per
delegates, durant que li Central Oficie de ISA, domiciliat in Svissia,
hat delegat su General Secretario. Germania have li secretariatu por ISA
37.

Li dominia de ti nov Comité, li terminologie, superposi se por talmen
dir a omni altri comités; it deve mem includer li labores de
international nomenclatura queles es fat extra li cadre de ISA.

ISA 37 considera quam su cardinal scope accelerar o iniciar li colection
e li admission de unitari términos, precipue in li tri ISA-lingues (t.e.
Anglés, Francés e German), de unitari definitiones, e in plu adjunter a
ti términos unitari «code-paroles» por international usu. Por ti scope
li Comité ISA 37 va colaborar con li singul Tecnic Comités de ISA e con
international organisationes competent por special tecnic dominias. Li
terminologic labores deve far se max possibilmen conform al órdine
etablisset per li Decimal Classification{blank}footnote:[Vide articul de E.
Pigal in Cosmoglotta No 106. pg. 9-13 (1936).].

Li fundation del Technic Comité ISA 37 resulta de un proposition del
Russ Comission por Normation, fat in verne 1934. Li russ suggestion
quel, de su parte, junte se a anteriori german labores recomandat que
ISA mey etablisser international conventet paroles queles, por exemple,
posse esser adposit quam subtitules al titules del national norm-folies.
Ma pro que tal intention ne es realisabil sin studiar profundmen li
national terminologies, li Conferenties in Wien e Budapest fixat se sur
un adequatmen amplificat sfere de activitá. Li deliberationes del Comité
37 in Wien e Budapest totvez concernet precipue li structura del
«Code». Li project presentat del Russ Comission por normation apoyat
se strettmen sur Esperanto, de quel anc IEC in 1935 ha decidet li
reception in su vocabularium. Ma in li curs del discussiones on ha
recomandat divers altri solutiones e precipue proposit prender quam base
un project latino-roman quel es conosset sub li nómin de Occidental.

Li sequent exemples, prendet ex un circulare de ISA 37 (concernent li
dominia de ISA 30), mey ilustrar qualmen on imagina se li international
code-paroles:

|===
| Deutsch         | Drosselgerät              | Blende     | Düse
| Français        | dispositif d'étranglement | diaphragme | tuyère
| English         | throat                    | orifice    | nozzle
| Code Esperanto  | string-ilo                | diafragmo  | beko
| Code Occidental | strangula-tor             | diafragma  | bec
|===

On vide que li divergenties de opinion es relativmen ínsignificant e que
in mult casus ili concerne solmen li scrition e li termination del
paroles{blank}footnote:[Qui ha ocupat se pri li problema del lingue international, conosse li
grav structural diferenties inter Occidental e Esperanto e li enorm avantages
queles Occidental oferta por omni scientific e tecnic scopes. (Red.)].
Ma li questiones del structura del Code cohere fortmen con li
problemas del international lingue, del rational ortografie e del
purisme in li national lingues. Pro que ti dominias de labor suffre mult
de un polemica ne sat basat sur factes, un plen acord pri li code
probabilmen ne va evenir tre bentost. Li fact, totvez, que justmen
Germania ha chargeat se del secretariatu por ISA 37 oferta tre bon
chances, pro que li industrie de ti land ha ja fat modellatri eforties
in scienticmen penetrar li controvers questiones e in editer
international tecnic lexicos (lTW).

[.author]
(Trad. Dr Homolka, Wien.)

// XXX NOTE: ci esset li marca original de págine -54-

// Nov epoca {{{2
=== Nov epoca

Ante curt témpor noi signalat que li Idistes continua lor negativ
attitude, ne digna discusser li solution de Occidental e contenta se nominar
nor lingue per li despectent qualificative de «fushlaboruro»! Nu, ti
politica de struce sembla cessar e con joya noi leet in li ultim
«Progreso»un studie astonantmen objectiv.

Advere, su autor, Sr. H. Jacob, ne responde a nor precis criticas del
articul «Li derivation in li lingue international» aparit in Cosmoglotta no
112{dot} Vice to il publica e comenta un discurs de Dr E. Wüster in 1936,
pri li sam tema del derivation.

Ne savente quel opiniones apartene a Dr Wüster e queles a Sr. Jacob, noi
hesita responder. Desde li adhesion subit e imprevidet de convictet
Idistes a Occidental noi ne plu audacia prender li plum por refutar e prefere
atender filosoficmen li resultates del «evolution natural»!

Sin dubita, li tabelles comparativ publicat de Progreso ne es ínexact,
ma lor grav defecte es que ili presenta solmen un facie del problema.
Por laborar scienticmen on deve comparar ne solmen li du traductiones
Esperanto-Occidental de un parol, ma de omni paroles del sam familie.
Si, por exemple, noi compara

- Esperanto: esprim-i -- esprim-o, impres-i -- impres-o
- Ido: expres-ar -- expres-o, impres-ar -- impres-o

on recive li impression que Esperanto-Ido es in facte plu simplic quam
Occidental quel have:

- express-er -- express-ion
- impress-er -- impress-ion

nam li finale -o es plu curt quam -ion. Ma si on examina li altri
paroles del sam familie, on comprende que ti unesim deduction es fals e
que li admission de -ion, vice -o, simplifica li derivation. Efectivmen,
it existe altri paroles international, quam expression-ist,
expression-ism, impression-ist, impression-ism, queles li systemas
Esperanto-Ido es íncapabil formar e queles ili deve admisser quam nov
radicas, extra lor derivation. Do, u Occidental have un sol radica por omni
derivates, li altri lingues international besona pluris, pro que ili ne
possede li international sufixes -ion, -or, etc.

In ti «tabelles comparativ» on vole ancor monstrar que Occidental usa pluri
suffixes, -ore, -ntie, -age, -da, -ion, -ment, -e, ta u Esperanto-Ido usa
un sol -o. Ti egalitá es fals. In Occidental ti sufixes ne have sam
signification ma differe per nuancies tre marcat. Just pro to Occidental
conserva li charme, li nuancies del lingues natural, durant que

Esperanto-Ido aspecte quam un artificialitá repugnant al publica.

On posse dir que omni suffixes de Occidental es índispensabil por formar
autonommen li paroles international. Li sufixes citat in supra, por
exemple, es absolut necessi por li derivation: am-ar, am-ore, am-or-osi
(esque on va dir am-osi?) difer-er, difere-nt, difere-nt-i-al (esque on
posse dir difer-al?), redact-er, redact-ion, redact-ion-al (e ne
redakt-ala, quam scri Ido!), fund-ar, funda-tion, funda-ment (ti du
paroles ne have li sam signification, do ambi suffixes es necessi),
funda-ment-al. Pri li sufixes -age e -da, ili existe anc in Esperanto-Ido.
Alor quo? Li Esperanto-Ido gratula se pro que ili evita li suffixes -ment,
-ion, -ore, etc. ma ili ne di que just pro to ili deve adopter un masse
de duplic e triplic radicas quam fundo e fundamento, amo e amoro,
redakti e redakcio e redaktoro, etc., etc.

U es do li ver simplicitá e facilitá: in li admission de un sufixe
formant regularimen centes de derivates, o in li admission de centes de
nov radicas pro li supression de un sufixe?

Noi anc ne accepte li distintion inter li «sistemas autonomistic e
naturalistic» e classification de Occidental in li duesim camp, nam precismen
li grand avantage de Occidental es que it reuni li du principies: autonomie e
naturalitá. It ne existe un sol casu u Occidental ne es tam autonom quam
Esperanto-Ido. Si on desira, noi posse furnir un list de pluri milles de
pruvas. Vi quelc tipic exemples: de su radicas formo, centro, pektoro,
folio, poz-ar, etc., Ido ne posse formar autonommen li paroles formacar,
koncentrar, ex-pektorar, prefoliaciono, poziciono, etc., e deve adopter
les quam nov radicas benque un derivation sembla evident. In Occidental li
autonomie es perfect, quam on save.

// XXX NOTE: ci esset li marca original de págine -55-

Li sol reprocha quel on posse far a Occidental que inter pluri sufixes on
posse quelcvez hesitar; e naturalmen li Esperanto-ldistes ne oblivia
insister, re-insister, e insister con insistentie pri ti «defecte».
Ili ne vide que anc Esperanto-Ido trova se in li sam casu e que it es
impossibil inventer un sistema in quel tal alternatives ne existe.
Couturat credet naivmen que per li «logica» on vell determinar
matematicmen li rect sufixe, ma li practica ha monstrat li vanitá de un
tal pretension. Por exemple, Sr. Jacob sempre usa li parol deriv-uro, ma
li grand dictionarium francés-ldo, redactet de Couturat self, traducte
li parol francés «dérivé» per deriv-ito, deriv-ajo. Malgré su logica,
Ido ne posse dir nos quel sufixe es apt e li max bon autores ne
concorda. Un cáos complet.

Naturalmen li Idistes ne considera ti continual alternatives in Ido quam
grav. Solmen in Occidental ili deveni un «defecte», un pruva de
«fushlaboruro»!!!

Lu max curios in ti afere es que li dictionarium de Occidental traducte F.
dérivé per un sol parol «derivate» quel es plu natural e tam logic
quam deriv-uro.

Concernent li derivation, sol li practica del lingue posse monstrar quel
es li sistema max facil. In li centrale de Chapelle, noi recive chascun
die lettres in Occidental de omni landes del terra, anc de ne romanic. Nu…
malgré li absentie de grammaticas, li divergenties in li usa del
suffixes es tre rarissim. To es mem un facte impressionant, ti spontan
unitá linguistic. Solmen por quelc casus on constata hesitationes; por
exemples li unes di print-age, li altres print-ates. Ma serchante li
cause, on constata que print-age, quel ne es corect, es debit a un
ancian acustomation idistic!!! Li logica de Ido falsa li lingual
sentiment mem in Occidental.

In Ido, li unes di por exemple: asoci-it-aro, ma li altres asoci-uro,
anc defino o definuro, etc. On nequande save quel on deve usar contra
que in Occidental null hesitation es possibil: association, definition, etc.
Li max genant de ti hesitationes in Esperanto-Ido es causat del sufixe -ado
quel on adjunte o ne adjunte secun li humore del moment. Por exemple in
1934, Progreso es konsakrata al propagado, libera diskutado e
perfektigado dil lingue international, ma in 1937 solmen al propago, diskuto e
perfektigo! Li sufixe -ad indicante li durada, on ne comprende pro quo
hodie li propago de Ido es minu durabil quam antey!

Anc Sr. Jacob ne obliviat signalar li «exceptiones» in li derivation
de Occidental. Ili es poc: un decene in un sistema quel regularisa plu quam
10.000 international derivates. Ma ti 10 ínfelici exceptiones, queles es
apen perceptet o conosset del usatores del lingue, deveni por li
Esperanto-ldistes lu essential, li afere capital. On ne falli citar que Occidental
di -ntie pos _espera_ ma -entie pos experi (por obtener
experi-entie) ma in li tabelle comparativ on indica experi-ntie. Talmen
li letores recive li impression que Occidental es plen de exceptiones e que in
sam témpor it forma repugnant derivates!

On anc ne oblivia far remarcar que Occidental deriva de ced-er li parol
cess-ion e ne cesion secun li regul general. Exact. Ma save vu qualmen
Ido solue ti desfacil casu Per admisser tri radicas: ced-ar, konces-ar,
koncesion-ar, quande li «defectosi» Occidental per un sol radica ced-
retrova omni derivates natural, ced-er, conced-er, concess-ion.
concession-ar, con-cess-ion-ario, etc. In realitá, quel es li sistema
max simplic?

Li conclusion del studie de Sr. Jacob es vermen curiosi. Dr Wüster
declara: de Wahl successat descrir li flexent derivation del verbal
radicas con un litt númer de regules. Lor aprension forsan es minu
penibil quam li acustomation al numerosi ínacustomat formes de
derivation del autonomistic sistemas (= Esperanto-Ido).

Ma Sra Jacob ne admissent ti conclusion, declara que li Idistes prefere
li contrarie, it es li formes ínacustomat de Esperanto-Ido vice li formes
aspectent international. On vide nu ti paradoxal situation. Durant que
un eminent autor esperantistic, Dr Wüster, aprecia li naturalitá de
Occidental, un Idist defende li artificialitá de Esperanto
contra le!!!

Si Couturat vell ancor viver il ne plu vell comprender alquo in li
«movement por li lingue international»!

Mem sin concordar con li assertiones de Sr. Jacob noi tamen aconosse que
il ha monstrat un ínexpectat desir studiar objectivmen li problema. Por
un conservatori Idist to es meritori e noi ne vole descoragear le per un
tro radical demolition de su argumentes. Noi mersia le e invita le
continuar su studies.

[.author]
R{dot} Bg.

// XXX NOTE: ci esset li marca original de págine -56-

// Evolution del lingues {{{2
=== Evolution del lingues

[.author]
de professor Otto Jespersen

****
Li sequent articul es prendet ex un populari ovre del grand linguist
«Evolution e orígine del lingue». Autorisat traduction ex dan lingue
por Cosmoglotta, de Ilmari Federn.
****

Noi ha comparat li max ancian ancor conosset stadies de nor westeuropan
lingues con lor form hodial e noi ha trovat cert trates queles,
generalmen videt, es comun a ili, talmen que it esset nos possibil
trovar quelc grand lineas cardinal monstrant li direction del evolution;
e noi ha motivat li opinion que li mutationes fat in li curs del secules
ha quam totalitá esset avantagiosi por li parlantes, talmen que noi es
justificat si noi parla pri progress. Li punctus per queles li plu
recent lingues ha demonstrat lor superioritá, es li sequentes:

1. Li formes es generalmen plu curt, talmen que ili besona minu mult
   efortie del muscules e pronuncia se plu rapidmen quam li ancian
   formes.

2. It ne plu existe tam mult formes, pro to li memorie es minu
   chargeat.

3. Lor formation es mult plu regulari.

4. Lor usation in composition del paroles (derivation) es mult minu
   ínregulari.

5. Lor caractere plu abstract e plu analitic facilisa li expression
   per possibilisar un multitá de combinationes e constructiones,
   queles antey esset ínpossibil o conflictet con usus lingual.

6. Li plump repetitiones consequent ex li regules pri acordation del
   paroles subordinat con li paroles reyent es fat superflú.

7. Clar e ínambigui comprension es garantit per un regulari
   consequentie del paroles.

Ti avantages ne esset ganiat per un colp e li lingues ha movet se in li
directiones mentionat con rapiditá tre diferent p.ex. alt-german es in
mult punctus in retard in comparation a bass-german; europan hollandés
es in retard in comparation con sud-african; sved in quelc punctus in
comparation con dan, e omni ti lingues in comparation con anglés. Anc li
romanic lingues ne ha marchat omnis in sam tempo. Ci noi emfasa solmen
que omni ti lingues ha in li historic témpor movet se in general in ti
directiones, e que, del antropocentric vis-punctu -- i.e. si noi mesura
secun li besones del homes parlant -- noi deve nominar to quo ha evenit
un salutabil progress.

// XXX NOTE: ci esset li marca original de págine -57-

Ma esque ti tendenties es general, o mem forsan absolut guvernant in li
munde del lingues? Omni exemples esset ya prendet ex un relativmen
strett circul de lingues, a saver ti quel yo self e probabilmen anc li
majorité de mi letores conosse max bon. Esque altri lingues monstra
simil evolutiones? Sin pretender profund conossentie pri mult lingues yo
tamen audacia asserter que li ganiat resultates es confirmat per omni
lingues, de queles li historie es conosset: Li hodial irlandés e li
parlat scott-gaelic es in mult punctus plu simplic in lor structura
grammatical quam li max ancian irlandés. Russ ha liberat se de pluri
complicat ínregularitás del ancian slav, e lu sam es in ancor plu alt
gradu fat de quelc altri slavic lingues; bulgar ha in alt gradu
simplificat li flexion de substantives e adjectives, e serb li
conjugation. Li modern grec lingue parlat es considerabilmen plu simplic
in su formes quam li lingue de Homeros e Demosthenes. Neo-pers es presc
tam simplic in su structura quam anglés, durant que pers ancian esset un
lingue complicatissim. In India noi vide un gradual simplification desde
sanscrit tra pracrit e pali til li lingues parlat in present: hindi,
hindustani, (urdu), bengali etc. Extra nor familie de lingues noi vide
lu sam: hebréic es plu simplic e plu regulari quam assirian, arab parlat
plu quam li ancian lingue scrit. Coptic monstra li sam facilitá comparat
a egiptian.

…Brevimen, mem si noi posse clarmen pruvar nor teorie solmen ye un
minorité del lingues parlat sur terra, ti minorité tamen inbrassa omni
lingues conosset durant li era pri quel noi posse parlar quam havent un
historie, e pro to noi posse sin scrupules asserter que li tendentie
vers simplification del structura grammatical es universal in li munde
del lingues.

Que ti tendentie es, in general, util, do que noi vermen posse parlar
pri progress, pri to omni plu ancian linguistes esset ciec, pro que ili
videt un «cosmo», un magnific e bonordinat munde in li ancian,
specialmen in li classic lingues e pro que li modern lingues indiget un
quantitá de coses queles ili hat aprendet admirar in li ancianes. It anc
ne posse esser negat que in un cert gradu ili havet rason: chascun
lingue presenta, quande on studia it in li rect spíritu, tam mult
bellitás in sistematicmen coherent structura, que it posse esser
qualificat quam un «cosmo». Ma it ne es in omni concern un cosmo plen
de bellitá: sam quam omnicos homan it contene trates plu e minu bell, e
un evaluation comparant ne deve esser unilateral. Sin dúbita hay
alquicos extraordinarimen bell in li structura de grec ancian, e li
ancian hellenes con lor artistic talent savet profitar li max mult
possibil ex lor magnific litteratura. Ma anc ne es poc bellitá in mani
modern lingues, benque li real evaluation de to basa se sur gust, quel
in grand parte escapa a scientic critica.

[.author]
Otto Jespersen

// XXX NOTE: ci esset li marca original de págine -58-

// Li ultim argumentes de Esperanto {{{2
=== Li ultim argumentes de Esperanto

Fortiat aconosser li superioritá de Occidental, li adherentes de
Esperanto usualmen prova auxiliar se per un del sequent 4 argumentes:

// 1. Li grand difusion de Esperanto pruva que it ja es li medie del comunication international {{{3
==== 1. Li grand difusion de Esperanto pruva que it ja es li medie del comunication international

Li sovente assertet númer de un demí o mem tot million es exagerat.
Statisticas conta circa 120 mill Esperantistes. In ti númer es includet
li membres de omni societés de Esperanto. Li membres del Universala
Esperanto-Asocio e del landal organisationes (ante li schisma) addit dat
22 mill organisat Esperantistes. Ma it es notori, que in ti societés
admaxim un ters del membres es activ, durant que li rest solmen
manifesta su platonic interesse por li idé del lingue international. On
do posse calcular admaxim 50 mill persones vermen savent Esperanto, e de
tis li majorité es solmen colectores de post-marcas o ilustrat cartes.
Un textu scrit in Esperanto es comprendet de circa tam mult persones
quam habitantes de un litt cité. Mem se li númer de un million
Esperantistes vell esser exact, tamen li radius de action de Esperanto
ne vell esser plu grand quam ti del lingue estonian o lituan, pri queles
certmen nequi va dir, que ili es specialmen fort difuset.

// 2. It existe ja un grand quantité de litteratura in Esperanto {{{3
==== 2. It existe ja un grand quantité de litteratura in Esperanto

Li grandissim majorité del Esperanto-litteratura consiste in manuales,
libres de letura, grammaticas, lexicos e traductiones ex lingues vivent.
Ultra to existe hodie ancor circa 30 revúes, de queles solmen un litt
númer posse exister sin subvention. Li totalité de litteratura aparit in
Esperanto durant li 50 annus de su existentie, es ne ancor un centesim
de to, quo li litt popul de un million estonianes ha productet in un sol
annu, e ples considerar que li 9/10 del population estonian consiste ex
paisanes e proletarios!

// 3. Esperanto ha esset aconosset de mult congresses e societés {{{3
==== 3. Esperanto ha esset aconosset de mult congresses e societés

Li partiprendentes de congresses e reuniones, per lor votationes e
resolutiones in favor de Esperanto, manifesta solmen lor desir, que un
lingue international mey esser adoptet. Sovente to eveni, pos que on ha
suggestet les li impression, que Esperanto ja es in fact li lingue
international. Li caractere e particularitás de Esperanto ne es nequande
exposit ye tal ocasiones, e ili pro to nequande es submisset a
discussion.

Quande un vez li problema de Esperanto esset discusset in li Liga de
Nationes, on demandat leer quelc frases in Esperanto. Li letion evocat
un fort general ride. Pos to li question esset transdat al comission por
colaboration intelectual e li judicie de prof. G. de Reynold pri
Esperanto esset anihilant.

// 4. Occidental es apt por li instructet europano quel conosse pluri lingues, ma Esperanto es anc apt por li orientales {{{3
==== 4. Occidental es apt por li instructet europano quel conosse pluri lingues, ma Esperanto es anc apt por li orientales

// XXX NOTE: li marca original de págine -59- esset in li sequent
// paragraf:

In Esperanto necos es oriental, con exception del parol «koro» quel
per hasard anc in japanés significa «cordie». Ni paroles, ni sintaxe.
Just to quo es caracteristic por li orientalic lingues: analitisme e
ínmutabilitá del paroles, existe in Esperanto minu quam in altri
sistemas de lingue international. Li caotic maniere in quel Esperanto tracta li
expressiones international va solmen confuser li orientales, queles
demanda un transparent etimologic formation de ti paroles. E li
rasonament: «Si li lingue international ne es chinés-malay, it almen anc ne deve esser
tro simil al cultur-lingues europan» vell esser un completmen negativ e
steril conception del neutralitá.

[.author]
Secun E. de Wahl.

// Li unesim inflammettes {{{2
=== Li unesim inflammettes

Ili aparit in 1809. On nominat les tande: oxigenat inflammettes; ma pro
que ili esset solmen sulfurat, on devet por accender les, metter les in
contact con li foy!

// XXX FIXME Image?

Li unesim inflammettes

Ili aparit in 1809. On nominat les tande: oxigenat inflammettes; ma pro
que ili esset solmen sulfurat, on devet por accender les, metter les in
contact con li foy!

Circum 1830 apari li unesim chimic inflammettes fosforic, venient de
Austria. In Francia, ili esset nominat, german inflammettes. In ti epoca
li francés publica esset oposit a omni progress, principalmen quande ti
progress venit de extrania. Pro to li introduction in Francia de ti
german inflammettes ne esset un facil afere. In Paris, un strad-venditor
interprendet converter li publica.

Ti colportero stat sur un podium, plazza del Borse. Detra le, un pistol
e un tambur punctuat li periodes de su boniment. Avan le un candel
accendet e un quantité de micri paccas misteriosmen sigillat.

Quande li turbe hat adcurrent ye li bruida del tambur, li charlatan
deprendet con respect su chapel, poy admonit li auditores sempre plu
numerosi.

-- Senioras e senioros, yo ne venit sur ti public plazza por vendir vos
sterco de cunicules quam crem-bonbones; yo ne venit por abuser vor
confidentie ofertante vos drogues quel resana in sam témpore li
dent-dolores e li ped-calle. No, senioras, no senioros, mi scop es plu
nobil, plu human. Quo do yo aporta vos? Yo aporta vos simplicmen li
luce. Yo explica plu bon: Noi suposi que vu es invitat in li reyal
palace. Vu vole fumar vor pip; vu plena it con tabac, poy vu accende ye
li unic candel quel brula in li palace. Ma subitmen ti candel es
extintet. Quel embarass por li tot societé reunit ta! Tande vu extrae un
de mi german inflammettes e vu accende it talmen sur vor crur. Strax li
luce. Ma, vu va dir, ti inflammettes deve esser tre custosi? Erra! Ili
es comprabil de omnes. Yo da 5 de ili por un «sou» (quin centimes).
Nu, qui vole ili?

Li bon borgeso comprat, e in li soledís, in su familie, il monstrat al
infantes li maniere surtir del obscuritá!

// XXX NOTE: ci esset li marca original de págine -60-

// Li vrec {{{2
=== Li vrec

[.author]
(de Guy de Maupassant)

In ti epoca yo esset inspector del Companie de assecurantie maritim quel
yo directe hodie. Yo intentet ear passar li festa de Nov-annu in Paris,
quande yo recivet un lettre de mi director ordonante me departer strax
al insul de Ré u hat just naufrageat un tri-mast, assecurat de nor
companie.

…Sur li nave quel transportat me de la Rochelle til li cité de St
Martin in li insul de Ré, yo intrat in conversation con li capitan, un
litt hom presc sin gambes, tot rond quam su nave. Yo desirat quelc
detallies pri li catastrof quel yo devet constatar.

…Li capitan conosset perfectmen li afere, hante partiprendet li
provas de salvation. Il racontat me li naufrage tre banal in realitá. Li
grand tri-mast, nominat Marie-Josef, pussat de un furios vente,
navigante in hasard sur un scumosi mare, hat naufrageat sur ti imens
sand-banca quel transforma li costas de ti region in un ínlimitat Sahara
ye li hores del bass marea…

E subitmen li capitan, extendente li dextri manu avan nos, monstrat me,
in plen mar, lontan del insul quel no circumnavigat, e dit me:

-- Vide, just vor nave!

-- Li Marie-Josef?

-- Yes!

Yo esset stupefat. Ti nigri puncte, presc ínvisibil semblat me star ye 3
kilometres del rive.

-- Ma, capitan, to es ínpossibil, it deve esser almen cent metres de
profundore in li loc quel vu indica me.

Il ridet.

-- Cent metres? no! Ne mem un metre. Nu it es alt marea, ye clocca nin e
quarant minutes. les promenar per li plage, manus in li tasca, pos li
dejunea del «Hôtel del Delfin», e yo promesse vos que ye clocca tri vu
va tuchar li vrec e vu va posser restar circa un hore e quarant-quin til
du, ma ne plu long, pro que altrimen li flut vell circumar e capter vos.
Plu li mar ea lontan, plu rapidmen it reveni. Ti rive es platt quam un
pumice. Ples comensar li retorn ye clocca quar e quinant minutes, crede
me!

Yo mersiat li capitan, descendet in St Martin…

Li 31 decembre, pos har dejuneat, quande just li reflut vadet retro
rapidmen, yo eat tra li sandes, vers mi vrec quel yo perceptet lontan,
lontan sur li mare.

Yo eat per grand passus tra li yelb planage elastic quam li carne e quel
semblat sudar sub mi pedes. Li mare esset ta just antey; e nu yo videt
it fugiente in lontan…

Yo marchat sin halta e regardat li vrec quel grandijat sam quam yo
avansat, e similat nu un enorm naufrageat balen.

Finalmen yo atinget it pos un hor de marcha. It jacet sur li franc,
crevat, ruptet, monstrante quam li costes de un bestie su osses, su
osses de gudronat ligne, forat de enorm cloves. Li sand hat ja invadet
it…

// XXX NOTE: li marca original de págine -61- esset in li sequent
// paragraf:

Yo ascendet ti cadavre de nave ye li max bass láter; poy perveniente sur
li deck, yo penetrat in li interior. Li luce intrat tra li lucas e, tra
li fensuras del flancas, clarat tristmen ti species de cavas long e
obscur, plen de travages demolit. In ili restat solmen
sand quel servit quam suol a ti subterran de plancs. Yo comensat scrir
notas pri li statu del nave. Sedente sur un vacui e ruptet baril yo
scrit. Un frisson de frigore e de solitá curret sur mi pelle de témpor a
témpor; e quelcvez yo cessat scrir por escutar li bruida vag e
misteriosi del vrec.

E subitmen yo audit homan voces tre proxim a me. Yo saltat ad supra quam
avan un fantoma e credet vermen que du dronates vell aparir me. Rapidmen
yo climbat sur li deck per li fortie de mi punies; e yo videt sur li
proa del nave un grand senior, un Angleso con tri yunas.

Certmen ili havet ancor plu grand timore quam yo, vidente aparir
subitmen un ente vivent sur li tri-mast abandonat. Li max yun del
fliccas for-curret; li du altres captet lor patre per plen brasses. Li
Angleso hat apertet li bocca; to esset li sol signe quel lassat vider su
emotion.

Pos quelc secondes, il parlat:

-- Aoh, senior, vu es li proprietario de ti construction?

-- Yes, senior!

-- Esque yo posse visitar it?

-- Yes, senior!

E yo indicat li apertura max comod por intrar. Su tri filias esset
charmant, precipue li max old, un blondina de deci-ott annus, frisc quam
un flor.

…Ella parlat francés plu bon quam su patre e ella servit quam
interprete. Yo devet racontar li naufragea in su omni detallies, queles
yo inventet, quam si yo vell har assistet al catastrof! Poy li tot
familie descendet in li interior del vrec. Strax quande ili hat intrat
in li obscur galerie, apen clarat, ili pussat cris de astonament e de
admiration, e subitmen li patre e li tri filias tenet in lor manus
albums, til tande probabilmen celat in lor grand ínpermeabil
vestimentes, e ili comensat in sam témpor quar esquisses per crayon de
ti loc trist e bizarr.

Ili esset sedent li un apu li altri, sur un trave, e li quar albums, sur
li ott genús, covrit se per litt nigri lineas queles devet representar
li apertet ventre del Marie-Josef.

Laborante, li blondina parlat con me, durant que yo continuat inspecter
li squelette del nave…

Ella havet un tam drolli maniere parlar, racontar, rider, levar li
ocules por interrogar me, -- ocules blu quam profund aqua -- cessar
dessinar por divinar mi pensa, poy recomensar laborar, que yo esset
ravisset, e yo vell har manet un ínlimitat témpor escutar e regardar la.

Subitmen ella murmurat:

-- Yo audi un litt movement sur ti nave.

Yo escutat e perceptet tande un levi bruida, strangi, continui. Quo to
esset? Yo levat me por regardar tra un fensura e criat violentmen. Li
mare ascendet, e esset circumeant nos.

Noi rapidmen climbat sur li deck. It esset tro tard. Li aqua circumat
nos, e it curret vers li rive per un astonant rapiditá. No, it ne
curret, it glissat, reptet, alongat se quam un macul sin límites.

Li Angleso volet fugir; yo retenet le: li fugida esset ínpossibil, pro
li profund stagnes queles noi devet evitar veniente e in queles noi vell
cader durant li retorn.

Nor cordies esset invadet de un horribil angustie. Poy un del litt
Anglesas subridet e murmurat:

-- Noi es li naufrageates!

Yo volet rider, ma li timore sufocat me. Omni dangeres aparit me in sam
témpor. Yo volet criar «A nor sucurs!» Criar a quem?

Li du litt Anglesas ahoccat se contra lor patre quel consternatmen
contemplat li imens mar circum nos.

E li nocte cadet tam rapidmen quam li Ocean ascendet, un nocte pesant,
humid, glacialmen frigid.

Yo dit: «It es necos a far quam maner sur ti nave.»

// XXX NOTE: ci esset li marca original de págine -62-

Li Angleso respondet: «Oh yes!»

E noi restat ta un quart de hor, un demí hor -- yo ne save in veritá
quant témpor -- regardante ti yelb aqua gurgulear, scumear, semblant
luder sur li imens plage reconquestat.

Un del filias plendit pri frigore, e noi intentet redescender por
protecter nos contra li brise levi ma frigidissim quel picat nor pelle.

Yo inclinat me sur li luca: Li nave esset plen de aqua. Noi do devet
ahoccar nos contra li bord del stern quel protectet nos un poc.

Li obscuritá, nu complet, invelopat nos, e noi esset presset li un
contra li altru. Yo sentit tremer contra mi epol li epol del litt
Anglesa, de quel li dentes claccat; e yo sentit anc li dulci calore de
ti córpor tra li vestimentes. Noi ne plu parlat. Noi manet ínmobil mut,
ahoccat quam besties in un fosse durant li storm. E tamen, malgré li
nocte, malgré omnicos, malgré li danger terribil e grandijant, yo sentit
me felici, felici pri ti long hores passat proxim ti ravissent flicca.
Yo ne comprendet ti strangi sensation de benessere e de joya penetrant
me.

Ma li silentie del tenebres devenit angustiosi; noi audit solmen circum
nos vagmen un levi bruida, ínfinit, li rumore del mar quel ascendet e li
monoton clapotage del aqua contra li nave.

Subitmen yo audit singlutar. Li max litt del Anglesas plorat. Tande su
patre volet consolar la e ili comensat parlar in lor lingue quel yo ne
comprendet.

Yo questionat mi vicina:

-- Vu ne frige, senioretta?

-- Yes, yo mult frige.

Yo volet dar la mi mantel. Ella refusat it, ma yo hat deprendet it, e
covrit la, malgré su protestationes. In li curt lucta, yo incontrat su
manu e to fat passar me un charmant frisson tra mi córpor.

Desde quelc minutes, li aer devenit plu frisc, li clapotage del aqua plu
fort contra li flancas del nave. Yo levat me: un fort soffle passat sur
mi facie: Li vent.

-- To es mal por nos, ti vent.

Naturalmen to esset malissim. To esset li morte cert, si undes, mem
debil undes vell venir, ataccar li vrec quel esset ja tam ruptet e
disjuntet que li unesim sucusse un poc rud vell forportar it in
fragmentallia.

Nor angustie crescet de seconde a seconde con li squall plu e plu fort.
Nu, li mar scumeat un poc, e yo videt in li tenebres blanc lineas aparir
e desaparir, lineas de scum, durant que chascun flut chocat li carcasse
del Marie-Josef, agitante it de un curt tremore quel angustiat nor
cordies.

Mi Anglesa tremet; yo sentit la frissonar contra me, e yo havet un foll
desir capter la in mi brasses…

De témpor a témpor, li patre frottat un inflammette por regardar li
clocca; poy il remettet su horloge in su tasca. Subitmen il dit me,
súper li capes de su filias, con solemni gravitá:

-- Senior, yo desira vos un bon nov-annu!

It esset mi-nocte. Yo tendet le mi manu quel il presset; poy il
pronunciat quelc paroles in anglés, e su filias e il comensat cantar
«God save the Queen», quel ascendet nigri aer, in li mut aer, poy
evanescet in li spacie.

Ti cante esset alquicos sinistri e emoent, ti cante del naufrageates,
del condamnates, alquicos quam un prega, e anc alquicos plu grand,
comparabil al antiqui e sublim: «Ave Caesar, morituri te salutant.»

Quande ili hat finit, yo petit mi vicina cantar tot sol un ballade, un
legende, quo ella volet, por far nos obliviar nor angusties. Ella
consentit e strax su voce clar e yun volat in li nocte. Ella cantat un
cos trist, sin dúbit, nam li sones trenat long, e volettat quam vulnerat
avies, súper li undes.

// XXX NOTE: li marca original de págine -63- esset in li sequent
// paragraf:

Li mar continuat agitar se, battet nu nor vrec. Audiente li cante del
yuna, yo pensat al sirenas! Si un barca vell har passat proxim, li
marineros vell har certmen credet
audir les. Mi spíritu disvagat in li reva! Un sirena! In facte, esque
ella ne esset un sirena, ti filia del mar quel hat retenet me sur ti
nave, distraente me durant que li dangerosi flut ascendet, e quel nu vat
inmerser se un li undes con me…

Bruscmen noi esset jettat omni quin sur li deck, nam li Marie-Josef hat
cadet sur su dextri flanc. Li Anglesa esset projectet sur me e yo
presset la in mi brasses, sin comprender, e besat su guancie, su tempie,
su capilles, follimen, quam si to vell esser li ultim joya ante morir.

Ma li nave ne moet plu. Li patre dit: «Kate». -- Ti quel yo tenet,
respondet «yes» e fat un movement por escapar. Yo relevat me lentmen,
e strax yo videt un luce sur li mare, tre proxim a nos. Yo criat; on
respondet. To esset un barcha serchant nos, li patron del hotel hante
previdet nor ínprudentie.

Noi esset salvat. Ma yo esset desolat. Nam li idille havet su fine. On
transportat nos al hotel e noi devet separar nos con mult promesses
restar in relation. Yo esset completmen amorosi del yuna e volet
demandar la in maritage. Quant li mann es debil e íncomprensibil.

Pos du annus yo recivet un lettre de New-York. Mi heroina esset maritat,
e desde ti témpor omni unesim januar noi exchangea lettres in memorie de
ti nocte… Ella es forsan li sol fémina quel yo ha amat, no: quel yo
vell har amat… Esque on save? Li evenimentes fortporta vos. Poy
omnicos passa. Ella hodie es old. Yo ne vell reconosser la. Ah, li yuna
de antey, quel creatura divin. Ella scri me que su capilles es nu tot
blanc. Mi Deo, to causa me un horribil dolore! Mi yuna es mort in
realitá. Quam trist es omni to!   (Trad. de R. Bg.)

LEXICO OCCIDENTAL-OCCIDENTAL

Por accelerar su publication, yo sercha un colaborator preparativ: un
benevolent person conossent li lingue german (preferibilmen lingue
matrin) habitant exter Germania quel have suficent líber témpor por
scrir li occidental paroles del lexico German-Occidental de Gär sur folies de
cartoteca. Un parte de ti labor ja es fat, li rest deve esser fat durant
circa un demí annu. Detallies pri labor-maniere e un exemplare de Gär va
esser dat. Omni expenses va esser compensat. Li colaborator va esser
mentionat in li lexico e va reciver du exemplares gratuit de it. Ples
scrir strax a Ilmari Federn, Chapelle (Vaud) Svissia.

// Numeró festiv {{{2
=== Numeró festiv

Li numeró festiv in honore del 70. anniversarie de Edgar de Wahl va
aparir in amplore de un caderne normal de Cosmoglotta A in comensa de
august e va esser expedit junt con li august-numeró de Cosmoglotta B.
Noi mersía calidmen omni donatores queles ha possibilisat li edition de
ti special numeró. Per to, li serie de Cosmoglotta A va contener ho-annu
7 in vice de 6 cadernes.

[.author]
Adm.

// † Jules Gross {{{2´
=== † Jules Gross

In ultim moment noi es informat que li conosset litterator e
mundlingues, canonico Jules Gross, de Martigny (Svissia), ha morit li 25
junio 1937.

// Abonnament a Cosmoglotta {{{2
=== Abonnament a Cosmoglotta

Fr. 3.50 sviss; Fr. 17.50 francés; RM 2.10;
Kc 22.—; 0,80 dollar; 3 s. 4 d.; Fr. 22.— belgés; fl. 1,5 dan
kor. 3,60; sved kor. 3.20; Lira 14.—; öS 4.30: 12 respons-cupones;
18,50 Esc.

// XXX NOTE: ci esset li marca original de págine -64-

// Cosmoglotta A 116 (1937-08) {{{1
== Cosmoglotta A 116 (1937-08)

COSMOGLOTTA, August 1937.   (Annu XVI)  No 5 (116)

// Li ver historie del lingue international {{{2
=== Li ver historie del lingue international

Secun documentes autentic e ínconosset.

Quande un mann eminent festa un date de su vive, it es custom adressar
le publicmen mult ditirambes. Por festar li 70. anniversarie de Edgar de
Wahl noi prefere usar un medie plu conform a su modestie: simplicmen
racontar li historie del lingue international e li rol til hodie tro poc
conosset del creator de Occidental.

It existe ja pluri Histories del Lingue International, ma, exceptet ti
de Couturat quel es antiquat e ti de sr Guérard, omnes tracta li
question secun li vis-punctu de Esperanto o Ido, to es: conform al idés
del demí-artificialitá.

Hodie it es necessi haver un historie redactet secun li modern
conceptiones pri li Lingue International. Li publica deve saver que apu
li sistemas demí-artificial quam Volapük, Esperanto, Ido, *it ha existet
anc un scol naturalistic quel serchat soluer li problema del lingue
international per un sistema tam natural quam possibil.* Ti scol ne
posset atraer li public atention til quande li baltic professor Edgar de
Wahl publicat in 1922 un sistema simultanmen natural e regulari.

Li present historie es solmen un resumate. Obligat restricter it a 16
págines noi regretabilmen devet tacer un masse de explicationes e
justificationes. Ma noi indica al letor li fontes inter parenteses.
Chascun posse completar su saventie studiante li fontes (Abreviationes:
Doc: Documentes inviat gratuitmen del Centrale del Occidental-movement,
Cosmoglotta: Cosmoglotta, Progr.: Progreso, lingue international {equals} Lingue international). Por
li altri referenties ancor ne publicat, li autor de ti studie es pret
furnir omni pruvas e documentes autentic.

// Volapük {{{3
==== Volapük

Li unesim lingue international quel esset practicmen usat es Volapük, creat in
1879 del catolic prestro Schleyer, de Konstanz (Germania).

Schleyer ne ha completmen inventet su lingue, quam por exemple li autor
de *Sol-re-sol*; il prendet su radicas presc sempre monosíllabic ex li
lingues natural, precipue anglés, ma deformat les tant que ili devenit
ínreconossibil. Pro egard al Chineses, queles ne have in lor lingue li
son *r*, Schleyer hat partú viceat it per *l*, ne savente que just li
japaneses possede *r*, ma ne *l*!

Vi por exemple li traduction del Pater noster in Volapük: _Fat obas, kel
binol in süls, paisaludomöz mem ola! Kömomöd monargän ola! Jenomoz vil
olik, äs in sül, i su tal! Bodi obsik vädeliki givolos obes adelo! E
pardolös obes debis obsik, äs id obs aipardobs debeles obas. E no obis
nindukolös in tentadi; sod aidalivolös obis de bad. Jenosöd!_

Mem un expert poliglott va haver pena reconosser li paroles natural.
On divina por exemple que _Fat_ {equals} G Vater, _binol_ {equals} A
to be, G bin, _sül_ {equals} F ciel, _as_ {equals} A as, _tentadi_
{equals} tentation, _sod_ {equals} L sed, G sondern, _bad_ {equals} A
bad.

De 1880 til 1888 Volapük obtenet un success íncredibil. Secun li
«Histoire de la langue universelle» de Couturat, in 1889 it havet 283
societés de propaganda in omni partes del munde, plu quam 1600 diplomat
professores, 35 revúes ex quel 7 totalmen in Volapük e 316 libres e
manuales publicat in li 25 lingues principal. In ti epoca existet circa
un million de Volapükistes. Ma pos 1889 Volapük cadet bruscmen. Evenit
querelles inter li ductores. Li unes volet ameliorar it, ma li autor
refusat omni changes. In 1890 it existet ancor apen quelc propagandistes
de Volapük. Tro artificial, ti lingue ne posset viver. Su success esset
causat del general beson por un lingue international ma li defectes del sistema strax
descorageat li publica. -- Hodie Volapük es sinonim de lingue fabricat e
íncomprensibil. Quande on ne comprende alcun jargon, on di: to es
Volapük.

// XXX NOTE: ci esset li marca original de págine -65-

// Esperanto {{{3
==== Esperanto

Li duesim lingue quel havet grand success es Esperanto,
creat in 1887 de dr Zamenhof, oculist in Bielostok (tande polonés
Russia). Emoet del constant ínamicitá inter li population judéic de
divers lingues, Zamenhof, quel anc esset judéo, creat li lingue hodie
bon conosset.

In ti epoca anc un yun studiante del universitá de St Petersburg, Edgar
de Wahl, in etá de 20 annus, interessat se fortmen pri li problema del
lingue international. Il hat adheret a Volapük, tande triumfant, e mem composit un lexico
de marina in Volapük, ma ti lingue esset tro barbaric por interessar le
long. In 1888, informat pri li existentie del nov lingue Esperanto, De
Wahl strax intrat in relation con li autor dr Zamenhof, e un long
corespondentie evenit inter li du linguistes.

(Image: Zamenhof, autor de Esperanto (1859-1917).)

Forsan li Esperantistes ne save que un important amelioration de lor
lingue es debit a De Wahl. Li unesim grammatica de Esperanto, aparit
in 1887, indicat por li corelatives de témpor li paroles _ian, kian,
ĉian, nenian, tian_. De Wahl signalat quam unesim a dr Zamenhof, que
ti corelatives colidet con li acusatives de _ia, kia, ĉia, nenia,
tia_, e proposit le li paroles adoptet desde tande: _iam, kiam, ĉiam,
neniam, tiam_. E quelc altri minu important corectiones proposit de De
Wahl esset fat in li _Aldono al dua libro_, publicat in li annu
sequent.

Ti fact monstra, que Esperanto ne ha esset «longmen incubat» quam su
adeptes asserte hodie, nam ye su publication su autor ne hat perceptet
li erra decovrit de De Wahl. In realitá Esperanto esset ja pret in 1879,
quande Zamenhof havet 20 annus, ma il publicat it solmen 8 annus plu
tard. Li defectes del lingue es do excusabil pro li extrem yunesse del
autor. It es remarcabil que li sol changes fat in Esperanto desde su
nascentie es debit a De Wahl. In sequent noi va vider que il ha
ameliorat anc Idiom Neutral e Ido.

Pos Zamenhof e Grabowski, De Wahl es li triesim person, quel ha scrit un
brochura in Esperanto: li traduction de «Princino Mary», de Lermontov.
It esset editet de Zamenhof pro que De Wahl ne havet li pecuniari
possibilitá payar li custas (il ha sempre esset sin fortun). In plu, li
russ oficero composit li unesim lexico Hispan-Esperanto e un lexico de
marina adaptat de ti in Volapük.

Zamenhof e Grabowski essente mort, on posse dir que De Wahl es hodie li
*max ancian autor esperantistic ancor vivent*. Tamen li lingue Esperanto
ne satisfat le. Il volet, con mult altri reformistes, desembarassar
Esperanto de su artificial formes. Il persuadet Zamenhof far ti reformes
ante que li lingue esset stabilisat pro li necessitás editori.

// XXX TODO: In li original, li sequent paragraf es printat per plu
// micri lítteres:

Li numeró 41 de Cosmoglotta (julí-august 1927) contene un articul
«Interlinguistic reminiscenties» in quel De Wahl raconta pri su
interlinguistic activitá durant li epocas de Volapük e Esperanto. Noi
recomanda leer it. Precipue Esperantistes va trovar ta mult interessant
informationes pri li «heroic» periode de lor movement e pri li rol
quel li futur autor de Occidental tande ludet in it.

// Li reform de 1894 {{{3
==== Li reform de 1894

In 1894 Zamenhof do proposit li sequent project de
reformes a su adeptes: Supression del lítteres circumflexat, del
obligatori acusative e del inventet paroles corelativ, ínvariabilitá del
adjective, revision del vocabularium.

«La Esperantisto» de novembre 1894 publicat li resultate del votation:
por li reformes 107, contra li reformes 157. Du Esperantistes votat por
un complet reform del lingue, un de ti du esset De Wahl, quel hat sempre
instigat Zamenhof far li radical reformes durant que it ancor esset
possibil. Pos li votation De Wahl abandonat Esperanto e laborat con Lott
quel volet soluer li problema in direction naturalistic.

// XXX NOTE: li marca original de págine -66- esset in li sequent
// paragraf:

Li Idistes ha sovente evocat li votation de 1894, regretante li ciecitá
del Esperantistes del epoca; in fact, li propositiones de Zamenhof
coincide presc sempre con li postulationes del reformistes de 1907 e de
Ido hodie. Ma li person realmen culpabil pri li fiasco del reform de
1894 es… De Beaufront! Il self ha declarat in su «Bulletin
Français-Ido»
(april 1931): «Si li reform de 1894 ne successat, to veni de que sr René
Lemaire e yo fat a it li max energic oposition». E pro quo De Beaufront
fat naufragear li projecte de Zamenhof? Pro que it abolit completmen li
acusative (!), pro que it identificat adjectives e adverbies. (Li manca
de acusative, e li frequent usation del adjectives quam adverbies
nequande cause miscomprenses in Occidental!), e pro que on ne deve
reformar un lingue quande it apen comensa difuser se! Stupid e fals
rasonament quel forsan es ancor hodie li ver cause del ínsuccess del
lingue international.

// XXX TODO: Continuar desde ci la marcation de nómines e citas
// secun li original:

// Louis de Beaufront {{{3
==== Louis de Beaufront

Marquese L. de Beaufront, mort in verne 1935, hat
adheret Esperanto in 1888 (do pos que ti lingue ja hat esset corectet
secun li consilies de De Wahl). Til 1895 il propagat con su amico René
Lemaire, secun su propri declaration sin bruida e moderatmen (Bulletin
Français-Ido 1933), nam it esset prudent atender por vider quo devenit
li reform-project e votation anunciat in La Esperantisto.

Solmen pos 1890 il comensat propagar energicmen. In 1898 il fundat li
Societé francés por li propaganda de Esperanto. Bentost pluri
scientistes interessat se pri Esperanto. In 1898 Ernest Naville propagat
it che li Academie del scienties moral e politic, in 1901 li francés
generale Sébert presentat it al francés Academie. Con su amico Javal, li
ciec e rich Academico medicinal, il fundat in 1905 li Centra Oficejo in
Paris. Li potent librería Hachette in Paris interessat se pri li
movement, e interprendet edition in Esperanto sur grand base. Li success
venit rapidmen. De 1900 til 1907 Esperanto havet li sam crescent success
quam Volapük 20 annus antey. Ma in sam témpor evenit anc li
stabilisation definitiv del sistema. Por un altri lingue plu perfect li
portas esset cludet, anc por qualcunc amelioration de Esperanto.

// Li scol naturalistic {{{3
==== Li scol naturalistic

Til hodie li grand publica conosse solmen li
lingues international del tip Volapük, Esperanto, Ido. Ma on deve saver
que paralelmen a ti sistemas demí-artificial ha evoluet un scol de
lingues quel sercha soluer li problema per li metode a posteriori, to es
adoptente li vocabules sin mutilar les.

Li lingue international natural ne ha esset decovrit de un sol hom, it es li resultate
de divers serchas de mult exploratores queles ha completat unaltru. Li
unesim provas de a posteriori lingues ne es tam old quam tis del a
priori sistemas queles data del epoca de Descartes e Leibnitz.

Li unesim idé de un lingue international natural trova se in li famosi Encyclopedie de
Diderot. It esset proposit in 1765 de Faiguet, tresorero de Francia. It
consistet solmen in un esquisse de grammatica. Li adjectives esset ja
ínvariabil e li plurale finit per -s. Cose tre remarcabil: li presente
del verbe finit per -as, li passate per -is, li future per -os. Pro que
ti finales es inventet, on posse questionar, ca Zamenhof ha copiat
Faiguet!

In 1839 un instructor de Wiesbaden, Schipfer, publicat su
Communicationssprache quel il basat sur li francés pro que «li lingue
francés es li max conosset».

In 1858, Lucien de Rudelle, professor de lingues vivent in Paris,
combinat li 10 lingues national queles il conosset. Solmen li grammatica
de su Pantos-dimou-glossa, de quel li aspect esset sat baroc, aparit.

In 1868 Pirro crea un project vermen remarcabil in ti epoca, nominat
Universl Glot, basat principalmen sur li latin vocabularium con mult
germanic e mem grec paroles. Vi un exemple:

I habe perkursed el Holland, i habe visited seni principal citad, li
Hollander ese molt amatli gent, ili ese mild e vorkli, lor konmerk ese
molt extended, on finde Hollander in toti land e pertot ili ese amated e
prised.

Li aspect es, quam di sr A.Z. Ramstedt, quel analisat ti lingue in Cosmoglotta
nro 78, «inter catalan e nord-germanic, quam un proto-Novial». On
comprende do que sr Jespersen mult admirat Pirro e considerat le quam su
precursor.

In 1883, Volk e Fuchs de Berlin publica un Weltsprache de quel li
vocabularium es in grand parte latin e li grammatica complicat.

In 1885, Courtone de Nice crea li Langue internationale neo-latine.
Courtone esset li unesim quel usat li epitet «auxiliari» por
caracterisar un lingue international. Su project esset proposit del «Société niçoise des
Sciences» a omni scientic societés del landes de lingue romanic.

Sammen in 1885, Steiner, professor in li gimnasie de Saverne publica su
Pasilingua. Steiner volet, tam mult quam possibil, ne inventor necos
arbitrarimen e presentat su project quam li antipode de Volapük, quel
esset in ti epoca in plen triumf. Tamen, sam quam por Volapük, li base
del vocabularium de Pasilingua esset anglés. Ti lingue ne obtenet
adeptes ma solmen teoric aprobationes. Steiner provat lansar in 1889 un
revúe mensual «Ta Pasifolia», ma sin success.

In 1887 aparit li «Weltsprache» de Eichhorn, in Bamberg (Germania), e
Esperanto de dr Zamenhof.

Pos li subit decadentie de Volapük e li tendentie del interlinguistes
vers un plu grand naturalitá, mult projectes naturalatri apari in
reaction al artificialitá de Volapük.

// XXX NOTE: li marca original de págine -67- esset in li sequent
// paragraf:

In 1888 Lauda de Berlin, publica Kosmos, proclamante que «un lingue international ne
deve esser inventet». In li sam annu Henderson de London publica Lingua
quel il poy perfectionat a Latinesce quel apari in 1901 e quel es tre
proxim a Occidental. On aproxima se sempre plu al tip ideal e definitiv,
ma li via es ancor long. In 1889, Heinix de London
pensante que li du max conosset lingues del tot munde es anglés e
francés, crea Anglo-Franca, compromiss inter francés e anglés. Li
grammatica es anglés ma li vocabularium presc completmen francés. Anc in
1889, Stempfl, prestro in Kempten (Bavaria), publica Myrana, reformat
sub li nómin «Communia», quel prende latin quam base del vocabularium.

Ti epoca sembla vermen extraordinarimen fecund por li naturalisme in li
lingue international. In 1890 dr Rosa, director del Zoologic Muséo de Turin creat Nov
latin de quel li titul indica li base. Dr Rosa proposit ja por li
conditionale li auxiliari vell, quam in Occidental, e por li future vol.

In 1889 aparit li remarcabil project Mundo-lingue de Julius Lott,
ex-oficero de artillerie, station-chef del Nordbahn in Wien. Li similitá
de Mundolingue con Occidental es extraordinari e explica se per li intim
corespondentie inter De Wahl e Lott. Li influentie ha esset reciproc.
Mundolingue havet ja li aspect de Occidental, ma ne posset dar clar
regules por formar li vocabularium international. De Wahl trovat les
solmen mult plu tard.

In ti epoca, in li plen regne de Volapük e de Esperanto on ne comprendet
li avantage del naturalitá, e li labores de Lott e De Wahl ne posset
interessar li publica. Lott, descorageat, cessat ocupar se pri li lingue international,
resultate quam il. Il reprendet do li plum, perfectionat su project sub
li influentie de su colaborator De Wahl e presentat it in un libre al
Universal Exposition in Paris 1900. Ma interim De Beaufront in Francia
hat gruppat li interessates del lingue international circum Esperanto e successat per su
sofistic argumentes alontanar les del conception naturalistic. Lott,
completmen demoralisat, cessat omni activitá interlinguistic e morit in
1905 ínconosset e íncomprendet mem de su propri familie quel hastat
destructer omni su «paperallia» pos su morte. Malgré recent serchas in
Vienna che su descendentes on ne retrovat necos de su labores. (Vide
Cosmoglotta nr 68).

In 1892, dr Liptay in Chile, medico del naval comission chilean in
Francia, publica su Langue catholique, un titul tre ínhabil, nam li
original signification del parol «catolic» (Grec «hat kolous» {equals} por
omnes) essente presc ínconosset apu li plu tard sens religiosi, li
usation del lingue semblat restrictet a un special publica. Liptay
reprochat a omni anterior projectes esser solmen arbitrari creationes,
exceptet ti de Lott. Su libre, publicat in Paris e traductet in hispan e
in german, redat corage a Lott.

In 1893 apari Universala de Heintzeler, quel esset professor in li
gimnasie de Stuttgart e Novi-Latin de Beermann, professor in li gimnasie
de Nordhausen (Leipzig), ambi fundat sur latin vocabularium.

In 1897, Puncher, professor de lingues modern in Linz, publica
Nuove-Roman.

In 1900, Kürschner, anc professor de lingues vivent in Orselina apu
Locarno perfini su Lingua komun quel esset tre proxim a Occidental e a
Mundolingue.

// Li Delegation {{{3
==== Li Delegation

In 1901, li francés filosof e matematico Couturat,
auxiliat de su amico Leau, interprendet soluer li question del lingue international
scienticmen e ínpartialmen. Il fundat un Delegation por li selection de
un lingue international auxiliari, a quel adheret poc a poc circa 310
societés e 1250 academicos e professores del tot munde. Finalmen in 1907
li Delegation, sempre sub li impulsion de Couturat, decidet far
li selection; it nominat un Comié del Delegation quel reunit se in 18
sessiones del 15 al 24. octobre in li College de France por audir li
autores de lingue international, judicar lor projectes e adopter li max
bon.

Li Comité cludet su labores per li sequent declaration unanim, do anc
con li voces del Esperantistes: Necun del lingues propagat til tande es
adoptet in bloc, tamen li comité adopte in principie Esperanto pro su
numerosi «aplicationes» ma con li modificationes in li sens indicat
per li raport del secretarios e li project Ido. Zamenhof hat comisset su
amico De Beaufront defender Esperanto in li comité. Separante se ye li
24{dot} octobre, li comité nominat un «Comission permanent» por
«interconsentir con li Esperantistes pri li reformes a introducter in
Esperanto». It esset composit ex srs Couturat, Leau, Jespersen, De
Beaufront, Ostwald (li famosi scientist german) e Baudouin de Courtenay.
Li du ultimes demissionat bentost pro que li tendentie e activitá de
Couturat-De Beaufront ne pleset les. Li 4 persones restant decidet ja
ante li ruptura con li Esperantistes prender Ido quam base de
discussion. Do it es fals, dir que li Delegation adoptet Ido: solmen 4
membres del Comission permanent decidet to. Ma, quam noi fat remarcar in
Cosmoglotta nro 93, inter ti 4 persones almen 2 esset li autores (ver o anonim!)
del lingue adoptet, Leau ne posset ne sequer su grand amico Couturat,
e Jespersen secun su propri declaration in «Mondo» 1927 votat contra
su linguistic convictiones, ne suspectente que su colegos esset judicos
e judicates in sam témpor.

Esque on posse vermen nominar scientic un judicament fat in tal
conditiones e truder it por li eternitá a omni interlinguistes del
terra???

Couturat, Leau, Jespersen, De Beaufront comensat propagar Ido. To
incolerat li Esperantistes; un long guerre inter li du parties evenit
-- it continua ancor hodie. Chascun camp rejecte li responsabilitá sur
li altri. To es, in poc paroles, li oficial version del historie. On
posse trovar su detallies in publicationes esperantistic e idistic. Noi
desira completar it per documentes ínconosset til hodie.

// XXX NOTE: ci esset li marca original de págine -68-

// Li archives del Delegation {{{3
==== Li archives del Delegation

In li comensa del secul Couturat
hat colectet numerosi documentes pri li problema del lingue international, documentes
completat per li enorm corespondentie del filosof con interlinguistes de
omni colores, e per li archives del
Delegation.

Desirante scrir un historie de Ido secun li documentes autentic, yo
petit in estive 1920 li vidua de sr Couturat permisser me forprender de
Paris li parte del corespondentie ti epoca de 1907 a 1913. Sra Couturat
acceptet me tre amabilmen in Paris, e in li buró de Couturat noii
selectet li max interessant pacca de lettres. Couturat hat morit
bruscmen, in un accident de automibil in li unesim dies del guerre in
1914{dot} Su tot corepondentie esset classificat in carton-covrimentes secun
li nómines del expeditores. Omnicos esset complet exceptet que li pacca
de corespondentie Couturat -- De Beaufront mancat! To semblat me tam
plu regretabil que in ti pacca devet trovar se li interessant documentes
pri li afere de 1907. Questionat pri ti manca, sra Couturat dit me que 3
semanes antey De Beaufront, hante esset informat pri mi intention, hat
venit e forportat cert lettres e specialmen su propris.

Pro que in ti epoca yo esset conosset quam bon Idist e havet excellent
relationes con De Beaufront, yo esset tre astonat pri ti action
preventiv e comensat suspecter que alquicos ne rect hat evenit in 1907.
Fortunosimen De Beaufront hat obliviat inspecter omni paccas de lettres,
e talmen cert documentes compromissent hat restat.

Con un valise plen de preciosi documentes yo revenit in Svissia, studiat
les atentivmen e renunciat scrir li historie de Ido, pro que li letura
del archives del Delegation bentost convictet me que li verdict de 1907
esset nullmen  seriosi e scientic; ne pro li rasones alegat del
Esperantistes. ma in contrari, pro que li decision del Delegation hat
esset falgat per considerationes oportunistic e fat sub li exagerat e
presc exclusiv influentie del movement esperantic.

Si yo publica li secret arkives del Delegation, it ne es por reviventar
li long e maliciosi polemicas inter Esperantistes e Idistes -- lor
antagonisme es nos índiferent -- it es solmen por monstrar que in 1907
on ne ha judicat scienticmen, on ha esset ínjust contra li defensores
del naturalitá. Oh ha sacrificat les al interesses del esperantistic
editores, in li fals esperantie que un compromiss esset possibil.

In 1907 Couturat esset considerat quam li max ardent defensor del idé
del lingue international,  neutral inter li divers sistemas. Su grand Historie del
lingue universal, aparit in 1901,  incontrat un tam grand success que it
devet esser reprintat in 1907. In ti sam annu il  ancor publicat un
excellent brochura Pour la langue internationale tractant ti problema
secun un vis-punctu general, e poy su famosi Studie pri li derivation in
li lingue international in quel  il criticat li ínregularitás de Esperanto e proposit
remedies por regularisar les.

// Li judicie del Delegation {{{3
==== Li judicie del Delegation

Couturat hat consacrat su tot vive al
solution del problema del lingue international. Tre activ e tre rich, il negliget null
medie por far successar  su interprense: li Delegation. Il ambitionat
far de su Comité un aeropag del max  competent linguistes. Il ofertat un
plazza in ti comité al famosi linguist Meillet.

Meillet refusat pro manca de témpor, ma il dat a Couturat quelc bon
consilies: il recomendat le ne accepter Esperanto sin radical reformes
e, por exemple, supresser li acusative in li lingue international. Il scrit: «Esperanto
deve esser tre simplificat, tre purificat  de grammatic notiones e
procedenties, queles li modern lingues tende a eliminar.»

Inter li altri invitat linguistes solmen Jespersen (Copenhag) e B. de
Courtenay  (St. Petersburg) acceptet. Li altri membres del Comité esset
Esperantistes o Pro-esperantistes; on conosset solmen Esperanto, li
altri projectes esset apen egardat.

Couturat, quel bon conosset li defectes de Esperanto e ne intentet
laborar por  confirmar simplicmen ti ínsuficent sistema, esset fortiat
contentar se per un compromiss: it es per un Esperanto reformat. Il
esperat til li ultim moment, que Zamenhof vell accepter ti solution, pro
que in 1894 ti ci self hat proposit un simil reform. Ma li  situation
plu ne esset li sam. Desde pluri annus Zamenhof hat acceptet li apoy
del firmas comercial.

To ne es solmen un suposition. Pastor Schneeberger, presidente del
duesim congress  de Esperanto (Genéve 1906), monstrat me unquande li
pruva: un lettre de Zamenhof  in 1906 in quel il assertet que it vell
esser le ínpossibil changear quocunc in Esperanto  pro que il esset
ligat per contracte con li firma Hachette.

Un fact ha sempre astonat me. Li Idistes parla in omni prospecte de
propaganda  pri li 310 societés hant adheret al Delegation, e in realitá
ne un sol de ti 310 societés ha usat Ido pos 1907. Li archives del
Delegation explicat me ti enigma:

// XXX NOTE: li marca original de págine -69- esset in li sequent
// paragraf:

Li judicament de 1907 ne posser esset ínpartial e scientic, proque li
Delegation laborat sub influentie total, quasi terrore esperantistic,
sub li pression del editorial (Hachette e Presa Societo) e principalmen
pro que ti 310 societés hat
adheret al Delegation mersí al eforties de quelc notori Esperantistes
(de Saussure,  General Sébert, Privat. etc.) e esset influentiat per
ili. Quande li Delegation preferet Esperanto reformat a Esperanto de
Zamenhof, li intermediatores esperantistic naturalmen strax obtenet del
sam societés lor retrada del Delegation!  To esset a previder. E
finalmen ni un sol del 310 societés acceptet o propagat un sol vez li
lingue del Delegation!

Li duesim motive quel fat naufragear un acord inter li Esperantistes e
li Comité es, que Zamenhof ne havet fide in li potentie del Delegation,
in su medies imposar su decisiones. Devente selecter inter li successosi
apoy del grand firmas postulant li mantenentie del primitiv Esperanto, e
li eventual apoy de un litt comité ductet de  Couturat, Zamenhof ne
hesitat!

Anc un altri membre del Comité ludet un rol equivoc. Stead, influent
jurnalist, director del grand Review of  Reviews, oposit se a omni
reformes, e on descovrit plu tard, que il esset anc ligat con li firma
Hachette! Do, in ti  comité, quel devet laborar scienticmen, trovat se
homes ligat con un firma editorial per un contracte quel interdit les
propagar un lingue altri quam Esperanto ortodox! Stead esset considerat
quam un fantast in Anglia, il hat predit que va morir in un naufrage,
inbarcat sur li Titanic in 1912, quel, quam on save, incontrat un
iceberg. Quande li nave desaparit in li mare, Steed petit li orchestre
luder li famosi cant: «Plu proxim a te, mi Deo».

// Un tactic erra de Couturat {{{4
===== Un tactic erra de Couturat

Couturat esset un mann sincer, devoet,
e un incredibil laborator -- ma quam sovente li homes activ, il ne sat
egardat psicologic factores. In li moment del max acut tension inter li
reformistes e li  stagnistes, il informat oficialmen li presidente del
Lingva Komitato ye li 2. nov. pri  li resultate del sessiones: que li
Comité del Delegation hat adoptet in principie li project Ido e que li
Comission permanent ne intentet modificar ti project e que ti Comission
atendet li propositiones del Lingva Komitato concernent Ido ante un
mensu.

Boirac strax inviat a Ostwald un lettre por protestar contra un tal
interpretation del decisiones final del comité. Il scrit:

// XXX NOTE: Li sequent cite bloc ha esset creat in ti edition,
// por claritá, ex li original citate quel esset part del anteyan
// paragraf:

____
Yo ne
comprende pro quo vice proposir al LK li modificationes queles on desira
introducter in Esperanto adoptet in principie, sr Couturat parla nos pri
un project Ido adoptet in principie… Adplu it es me impossibil
consultar li Lingva Komitato disperset in li tot munde pri questiones
tam important pri queles yo self ne mem es bon informat e responder a sr
Couturat in li curt spacie de un mensu.
____

It es evident que sr Boirac esset in jure protestar. On ne comprende pro
quo Couturat esset subitmen tam ínhabil e hastosi, pos que il hat
retardat durant long annus li judicament del Delegation.

Informat pri li subit postulationes de Couturat, li representant de
Boirac, Moch, scrit a Couturat un lettre tre instructiv: «Vu
peti me insister pri li idé que adoptente Ido li Comité del Delegation
ha acceptet circa omnicos quo it posset accepter de Esperanto. Secun vu,
to es li impression quel yo deve har retenet de nor sessiones… Ma yo
ha retenet li impression just oposit. Li comité ha nullmen «adoptet Ido»
ma solmen Esperanto a modificar in li sens indicat de Ido e in unesim
loc de vor raport… Ma vu es tant hipnotisat per li project Ido, que
vu ha scrit in li sam sens a sr Boirac um lettre a quel yo regretabilmen
deve oposir un oficial proteste.»

Poy, mult lettres esset exchangeat inter Ostwald, Boirac, Moch e
Couturat sin  resultate; li fide hat desaparit, tam plu quam un altri
afere juntet se al unesim:

Li 10. novembre Boirac scrit a Ostwald que il ja ha recivet quelc
responses de su Lingva Komitato concernent un acord con li Delegation.
Il scri: _omni membres desira  haver plu mult informationes pri ti
project Ido, e on comensa creder que ti pseudonim cela un del membres
del Comité, e tamen li regulament excludet de ti corporation omni autor
de lingue international._

A ti tot natural demande, Couturat respondet in un ton tam brusc e
ínexpectat que un acord devenit desfacil, presc ínpossibil.

It es íncontestabil que Couturat monstrat un astonant manca de
diplomatie in ti  delicat negociationes con li Esperantistes. Forsan to
explica se ex un passu quel noi trova in un lettre quel Förster, li
german scientist, honorari president del Comité, inviat a Couturat li
19{dot} nov. 1907: _Qualmen li situation, quel esset favorabil in li
sessiones del Delegation, ha esset changeat bruscmen in un statu de
tension hostil… judicante secun li ton de vor lettres a Sr. Boirac yo
have li dolorosi impression que vu suffre seriosimen de un  specie de
superexcitation causat probabilmen del excess de vor labores…_

// XXX NOTE: ci esset li marca original de págine -70-

(Image: Louis Couturat, autor de Ido, 1868-1914.)

// Li ver autor de Ido {{{3
==== Li ver autor de Ido

Ancor hodie nequi dubita que  li autor del
project Ido es De Beaufront. Noi posse revelar li veritá e pruvar it per
li autentic documentes: li ver autor de Ido ne es De Beaufront, ma
Couturat self.

Li patrinitá de Ido ne posse astonar nos. Durant 10 annus Couturat hat
studiat li problema del lingue international tam profundmen que il esset  considerat
quam li max competent interlinguist. Su grand Histoire de la langue
universelle completat per li Nouvelles langues internationales publicat
in 1907, su brochuras de propaganda in favore del lingue international in general, su
creation del Delegation por adoption del lingue international e in fine su Etude sur la
dérivation dans la langue internationale fat le li max sapient
specialist del lingue international.

Esque on posse creder, que un mann quam Couturat ne havet anc  su propri
idés pri li lingue international quam tam mult altri homes? Esque it ne esset natural
que  pos har examinat e judicat tam mult projectes, e conossente li
qualitás e defectes de  tam numerosi propositiones, il vell in fine
condensar li final resultate de su observationes in un project? Li
letura de su vast corespondentie pruva que ja pluri  mensus ante li
reunion de 1907 Couturat hat elaborat un plan de reformes  de Esperanto
e submisset it a su intim amicos.

Li idé de un reform de Esperanto ja «flottat in li aer»: Ja durant li
Esperanto-congress in Genéve 1906 evenit un reunion secret inter dr
Zamenhof, dr Javal e comandante Lemaire por discusser li question del
necessi reformes.

Pro que dr Zamenhof alegat li obstacul comercial e financiari, dr Javal
e li belg explorator, comandant Lemaire, ofertat le 250.000 fr. por
liberar le del protection del editores. Dr Zamenhof acceptet in
principie e promesset elaborar un plan de reformes.  Poy il revenit a
Paris con reformes queles aparit ínsuficent, e dr Javal e Lemaire
retraet lor oferta. In fact dr Zamenhof proposit solmen vicear li
accentus per un h pos li lítteres concernet!

Li reform de Esperanto, li futur Ido, esset in realitá preparat durant
estive 1907 de  Couturat, con aprobation de Lemaire. Lemaire reinviat a
Couturat li detallies de ti  projecte ye li 2 may 1907 acompaniat per li
sequent lineas, queles noi lassa pro lor  importantie in li original
textu francés:

____
Pouvez-vous présenter vous-même votre projet á la Délégation? Sinon
je me mets à votre disposition comme homme de paille… Je vous fais
cette proposition en tout bien tout honneur et, dois-je le dire, avec le
seul désir de vous aider éventuellement, mieux que par mon simple
appui.
____

Noi ne have li response de Couturat, ma on conosse li historie. Zamenhof
ne admisset reformes, il do selectet De Beaufront por defender Esperanto
ortodox in li sessiones del Delegation. De Beaufront quel desde quelc
annus  stat un poc in li ombre, detra li nov chefes de Esperanto, videt
in ti function un medie reprender su rol de ductor.  Esque il fat a
Couturat li sam proposition quam Lemaire -- it es luder li rol de
«homme de paille» (pseudo-autor) -- o esque Couturat proposit it a
le, to on probabilmen nequande va saver, ma in omni casus omni
principies de Ido esset poc a poc reunit de Couturat pos discussion con
su amicos, durant que nequande li nómin de  De Beaufront esset
mentionat. Ti ci aparit quelcvezes in li lettres de Couturat adressat al
reformistes ja in estive 1907 (a Michaux e Lemaire) quo pruva que li
Marquese ja inclinat secretmen a un reform. Ma li reform-propositiones
de De Beaufront concernet solmen li pronómines e adjectives
demonstrativ.

Omni altri principies de Ido esset idés favorit de Couturat durant li
ultim annus. In su corespondentie il sempre  parla pri li sam reformes
in Esperanto: plurale per i, abolition del lítteres circumflexat, del
acord del adjective, del  obligatori acusative, adoption del derivation
Couturat, revision del vocabularium. In contrari, De Beaufront hat  til
li ultim moment combattet contra ti heresies in su publicationes e
monstrat lor ínaptitá. Couturat esset  rect, quande il scrit a B. de
Courtenay li 17 sept. ti lineas significativ: Li project Ido ne es
altricos quam li sintese  del reformes postulat desde long del max bon,
max competent, max clarvident Esperantistes. Si it ne har esset elaborat
de sr De Beaufront, it vell har esset fat de altres, e li question vell
esser sempre li sam.

It esset un erra selecter quam «homme de paille» precismen De
Beaufront quel ne esset amat pro su caractere  orgolliosi e susceptibil
e conosset pro su conservatisme. Un reform presentat de il ne posset
esser considerat quam  sincer del popul esperantistic. Adplu, pro que il
hat acceptet defender Esperanto primitiv de Zamenhof, il moralmen ne
devet accepter defender in sam témpor Esperanto reformat de Couturat. It
es íncomprensibil que ni Couturat ni de Beaufront videt li ínevitabil
resultate de ti manovre. O plu bon, ili previdet it, e pro to decidet li
anonimatu, quo esset ancor plu ínhabil! Ambi fat li sam erra quam mult
altri chefes: ili ignorat  li potentie del sentiment che li hom. De
Beaufront esset considerat quam li gendarme del ortodoxie. Ancor in 1904
il hat denunciat con indignation li revúe canadian La Lumo quel, ne
possente trovar lítteres circumflexat, hat aparit sin ili. Boicottat,
«La Lumo» morit. (Progr. nro 16).

// XXX NOTE: ci esset li marca original de págine -71-

Adver, li Delegation De Beaufront sembla bat ludet mult plu bon li rol
del avocate del Esperanto de Zamenhof quam de Esperanto reformat de
Couturat! Li pruva es trovabil in un lettre de Couturat a Courtenay in
1908: Li duplicitá de De Beaufront indignat anc B. de Courtenay quel
pos har conosset li veritá demissionat del «Comission permanent».
Couturat respondet le inter altris per li sequent argument:

Pri li de De Beaufront quam representant de de dr Zamenhof, esque vu,
quel ne ea Esperantist, have li jure demandar un explication? On ne
posse reprochar le que il ha pledat por li project Ido. Vu memora que il
ha finit su explicationes per dir: minu vu va changear Esperanto, plu
securmen vu va esser sequet del majorité del Esperantistes.

De Beufront esset in su profund un conservator e ha restat un
conservator anc che Ido. Ma il esset capabil defender un afere mem
contra su convictiones si il judicat to util! (On ne mey obliviar que il
esset un jesuit por quel li scope justifica li medies.) Un pruva:
Parlante pri li sufix mal- de Esperanto, De Beaufront scrit in su
Bulletin  Français-Ido de januar 1922: Yo antey defendet ti ínfelici
sufix, -- yo esset obligat far it («il le fallait bien») --  ma yo
ja savet que li ver sufix del contrarie esset des-.

// Li duplicitá de De Beaufront {{{3
==== Li duplicitá de De Beaufront

U li duplicitá de De Beaufront ha
excedet omni límites possibil, es in li facte sequent. Strax pos li
reuniones del Comité,  De Beaufront exposit li situation in li organ del
Esperantistes de Francia e concludet, contra un reform (!!!): _Lass
nos continuar tranquilmen, energicmen nor propagranda e  developar
Esperanto, lass nos ne perdir nor témpor in discussiones con Ido._
Altrimen dit, pos adoption de Ido per li Delegation, De Beaufront
consiliat al Esperantistes ne ocupar se pri it, por bon pruvar que il
esset contra ti project. (Vide «Conférence contradictoire» in li
«Bourse du Travail» 27. jan. 1912).

Ti hipocritie causat che li publica e che li Esperantistes un
comprensibil indignation quel fat impossibil qualcunc interconsentiment.
Li ínnumerabil articules scrit de Couturat inter 1908 e 1914, e de De
Beaufront self desde 1908 til 1935 nequande posset justificar ti
nauseant duplicitá.

Li tactica de Couturat e De Beaufront esset far adopter Ido per li
Esperantistes e solmen poy far conosser su autor. Nequi, exceptet ili
self, conosset li veritá li altris solmen conjectet it.

Ma un eveniment presc comic destructet li combination. Scriente un vez
in sam témpor a De Beaufront e Jespersen, Couturat interchangeat per
erra li lettres in li covertes, talmen que Jespersen recivet li lettre
adressat a De Beaufront e contenent alusiones al afere!

Questionat de Jespersen, Couturat ne posset negar. Jespersen, tre vexat,
scrit li 27. febr. 1908 a Couturat: «Yo ne esset content quande vu
scrit me que Ido es De Beaufront… e per sam posta yo scrit le que il
mey publicar su identitá in li unesim numeró de Progreso… nam su
silentie prolongat posse nocer li afere del lingue international. Plu long il ne va
posser celar se -- on comensa ja suspecter le -- e mult expressiones de dr
Zamenhof in su circulares e su privat lettres (queles on monstrat me)
fat me divinar que su colere es directet contra sr De Beaufront e que il
considera nos quam su complicios. E to yo comprende bon pro li position
ed sr De B. quam representant oficial de Zamenhof avan nor tribunale.»

Poy Jespersen menacia demissionar del Comission permanent si De
Beaufront vole conservar su anonimatu e adjunte que sr Ostwald intente
far lu sam. Il opine que un índispensabil condition de lor victorie es
que il labora apertmen e francmen.

Qualmen Zamenhof acceptet li trahition de De Beaufront, pri to un lettre
íneditet informa nos.

Li 29. august 1908 Jespersen scrit a Couturat: «Mi dan amicos hat
arangeat un interview inter Zamenhof e me durant mi sejorn in Copenhag;
noi parlat quam bon amicos ma naturalmen sin resultate; yo ne posset
convicter le, ni il me, naturalmen! Il considerat li conduida de De
Beaufront quam «scandalosi» (schändlich) e su paroles confirmat me in
li conviction quel yo ja havet, que omnicos vell har havet un altri
aspect, si sr De Beaufront vell har refusat esser li representante de
Zamenhof che nor Comité. To naturalmen ne changea mi atitude pri li
lingue self, ma yo ha repetit ti coses mult plu quam un vez.»

// Li Comission permanent {{{3
==== Li Comission permanent

Li Comission permanent reunit se solmen  un
vez, li 25. octobre 1907 (Progr. p. 9) con li sol presentie de Ostwald,
De Courtenay, Jespersen e Couturat, queles discusset solmen detallies.
Poy li discussiones  continuat per corespondentie. Nequande on discusset
li problema cardinal:  li vocabularium. It esset composit de Couturat e
De Beaufront sol, con quelc  consilies de Jespersen.

Li Delegation hat nominat li Comission permanent solmen por
interconsentir con li Lingva Komitato de Esperanto. Ma pro que on ne hat
previdet quo ti Comission  devet far in casu de non-acord, li quar
membres ancor activ (Courtenay e Ostwald hat retraet se) considerat se
quam líber acter quam ili volet. Pos li ruption con li Esperantistes ili
vell nu har posset laborar scienticmen, sin egard a concessiones a far
con li  Esperantistes. Ma ti quartette havet un punctu de vise mult tro
strett. Ili rasonat quam  si solmen Esperanto e Ido vell exister sur li
terra! Ne un sol pensa esset dedicat al naturalistic conception, quel
Couturat tamen conosset bon. Jespersen self submisset al  vota del
comission un project Eklekta quel il hat elaborat in hasta durant li
sessiones  del Comité del Delegation.

// XXX NOTE: ci esset li marca original de págine -72-

Du págines de manuscrite indicat li grammatica, ma ne li vocabularium
quel devet esser ti de Ido. Vi quelc trates caracteristic: Pronominel
personal: mo, to, vo, lo, la; refl.: so. Plural: ni, vi, li, loi, lai.
Pronomines possessiv: mu, tu, vu lu (masc. lou, fem. lau) su, niu, viu,
liu (loiu, laiu). Neutres possessiv: mum, tum etc. Substantives per -o;
che entes vivent, -o indica li masculine, -a li feminine. Plurale per
-i: horo, hori, fratoi, fratai. Por li possessiv adjectives regulari
formes: laiu, laui, laiuli etc.

Vi un linea de Eklekta quam exemple: Le garsai plendas ke lai rompis liu
lignu soldati e disjetis liu membri.

De Beaufront ne havet pena demonstrar li mancas de ti projecte. Il scrit
al Comission permanent, it es a Ostwald, Couturat, Leau, Jespersen, De
Courtenay: Yo repeti al Comission permanent, quo yo ja dit al Comité del
Delegation, ti ci deve changear minim possibil li afixes de Esperanto.
Yo dit it e repeti it con nov insistentie: chascun passu alontanant nos
del supra opinion va alontanar nos del chance e presc del possibilitá de
un acord con li Esperantistes.

Poy De Beaufront proposi restar che li project acceptet del Comité, i.e.
Ido, e fa un critica tre long e detalliat del project Eklekta de
Jespersen.

Eklekta esset rejectet. Jespersen self votat contra it! Couturat
naturalmen insistet por prender li project Ido quam base de discussion.
Noi cita su circulare in li sequent capitul. Leau ludet un rol presc
passiv apu Couturat. Tamen un document monstra que il proposit changear
Ido: supresser un vez li finale -o, un vez -a «por rupter li
monotonie». Il anc proposit sufixes -or e -el por li persones, p.ex.
kavalor, muzikor, kavalelo, muzikelo, e fat li sequent remarca quel
justifica li conception naturalistic:

On ne deve timer un excess de afixes. Lor grand númer rupte li monotonie
e permisse preciser cert nuancies. Minu radicales e quel sufixes in plu,
esque to ne es un fundamental qualitá de un lingue artificial? Nor
lingue national have un númer de afixes tri o quar vezes plu grand quam
Esperanto.

Poy il proposit por li casu de un ruption definitiv con li Esperantistes
al comission du reformes in plu: substitution del sufixe -yer a -ing e
adoption de sufixes viceant cert succession de sufixes «por aleviar li
paroles», p.ex. «kred-udo» vice «kred-em-eso», «ag-udo» vice
«ag-em-eso»; «kred-ublo» vice «kred-ebl-eso», «universenzo» =
universal-eso. Ti exemples pruva que ancor in 1907 li max
«competentes» ne hesitat vicear li international paroles per personal
fabricationes.

// Edgar de Wahl e li Delegation {{{3
==== Edgar de Wahl e li Delegation

Li partisanes del naturalitá ne
restat ínactiv in ti memorabil epoca, ma regretabilmen ili ne posset
concordar pri un  sistema. Ili contentat se per platonic protestes
contra li judicie del Delegation e semblat paralisat del hegemonie de
Esperanto.

In novembre 1907 Molenaar scrit a Jespersen que li comité del Delegation
hat esset _ein esperantistisches Komplott_. Ne un «complot», ma
un íncomprension total por li  solution natural del problema!

Un sol mann protestat energicmen contra li solution claudicant e
ínscientic del  Delegation: Edgar de Wahl. Per su vast erudition e li
justesse de su conceptiones il hat devenit li chef del scol
naturalistic. Il inviat al Delegation un memorandum quel  es mentionat
in un circulare distribuet de Couturat al membres del Comision permanent
li 6. novembre 1907:

// XXX FIXME: Confirmar «in 4o» --> «in 4º»

____

Yo ha recivet un memorandum de sr Edgar de Wahl, de Reval, de 16
págines in 4o, datat del 11 octobre e adressat al Comité. Quam li
autor self dit, il ne aporta un tot pret project, ma teoric idés, queles
il ja ha exposit in li jurnal «Progres» (Red: Ples ne confuser
«Progres», plu tard «Progress» redactet de Rosenberger con «Progreso»
de  Couturat), noi ja ha resumat les in nor libre «Les Nouvelles Langues
Internationales» e vu save que ili ha inspirat a sr Rosenberger su
project de reform de Idiom Neutral quel noi  ha discusset in li comité.
Noi crede do posser dispensar nos copiar o mem resumar ti memorandum;
noi conserva it ye li disposition, si vu desira prender conossentie de
it. It  critica Esperanto e Universal e conclude que li Comité vell
dever declarar:

1. que necun del existent systemas es satisfant;

2. que li lingue international a constructer deve reposar sur materies
   international;

3. que it deve haver un sistema precis de formation de paroles quel,
   per propri regules, obtene paroles realmen international;

4. que it deve haver un grammatica natural productent null form
   anti-natural;

5. que it deve haver un international ortografie.

____

// XXX FIXME: cite-signes:

Poy Couturat fini per li trublant declaration al membres del Comission:
It es  consentit que li grammatica complet de Ido servi quam base de nor
discussiones, e que chascun es suposit accepter de ti grammatica omni to
quo il ne proposi changear.

Null altri mention esset fat pri ti memorandum, quel noi ne posset
retrovar in li archives del Delegation. E tamen it contenet just li
principies de un ver lingue international: ortografie international e ne ti de
Esperanto, sistema de derivation retrovant li formes international, in
vice del sistema Couturat quel format horribil monstrus.

// XXX NOTE: ci esset li marca original de págine -73-

On ne comprende pro quo ti important memorandum, inviat li 11. octobre,
recivet in li comensa del sessiones del Comité (15.—24 octobre), ne
esset comunicat a ti Comité, ma solmen resumat in un págin in su
circulare 2 semanes pos li sessiones. On anc ne comprende per quel jure
Couturat imposat li project Ido quam base de discussion, li 6. novembre,
in li Comission permanent, mem ante que li response del Esperantistes
esset conosset.

In li revúe Korespondens internasional de marte 1908 de Wahl protestat
contra li composition mult tro esperantistic del Comité e contra su
decisiones. Il acusat li Comité har fat solmen moderat reformes por
seducter li Esperantistes (quo esset tre just!).

De Wahl suspectes que li autor de Ido esset un membre del Comité (=
Couturat) e sumnat? Couturat dir li veritá. Couturat afirmat que ni il
ni Leau esset li autor e parlat ancor pri li «ridinda insinuajo» de De
Wahl (Prog. 1, 184). Ma li autor de Occidental ha sempre esset dotat de
un cert clarvidentie (Vide 20 annus plu tard Cosmoglotta 1936, p. 88).

In Progreso I 468, De Wahl excusat se pro har suspectet falsmen Couturat
e adjuntet in su proto-Occidental: Ceterly mi deve subtener mu opinion
que l mysteriositá con quel l Comité covri su labores dona loc a tut
suspectiones… Cel declaration ne es un insinuation, come le noma sr
Couturat ma un postulation publicar l material, que no essi enviat a l
Comité por esser interrat in su archiv!

// Li sistema de derivation de Couturat {{{3
==== Li sistema de derivation de Couturat

Pluri coses esset bon  in li
Reform-Esperanto, p. ex. li supression del obligatori acusative e del
acord del adjectives. In revancha li plurale per -i esset un erra, nam
-s es mult plu international. On preferet li -i por posser conservar
finales -is, -os de Esperanto!

Ma li sistema de derivation, basat ne sur li logica (quam on crede
falsmen), ma sur du regules conventional inventet de Couturat e nullmen
logic, ha constituet durant  30 annus li max grand impediment al
difusion del lingue, li max bon arm del Esperantistes contra Ido.

// XXX FIXME: Ci es repetit poy:
Vi quelc excerptes de lettres:

Generale Sébert scrit le li 10 septembre 1907: yo releet con interesse
desde mi retorn del congress (de Esperanto in Cambridge 1907) vor
«Studie pri li Derivation.» Ti ovre es importantissim e apare me
meriter li tot aprobation concernent su conclusiones queles sembla dever
esser adoptet del ínpartial Esperantistes.

Li avocate Michaux, presidente del unesim congress de Esperanto in
Boulogne sur Mer in 1905, consiliat ja in un lettre datat del 14. may
1907 a ne changear alquo in Esperanto sin necessitá… Li pronómines
queles vu proposi posse nocer li ver reform quel vu deve far, li logic
derivation. Lu max bon vell do esser changear necos in to quo existe,
supleer to quo manca e editer seriosi regule de derivation.

Professor Aymonier anc scrit le li 27. septembre 1907: Yo ha esset
astonat del grand númer de casus queles vu ha regularisat in vor
«Studie pri li Derivation». In summa, vor reformes completa felicimen
li lingue sin minim alterar it.

Mem Jespersen aprobat completmen ti sistema e in li prefacie del unesim
vocabularium de Ido in 1908 proclamat que concernent li derivation
«Couturat ha tre bon monstrat li via a sequer!»

Anc li grand esperantistic autor Zakrzowski scrit a Couturat in 1908:
«yo deve confesser it sincermen, li project Ido sembla me in su
totalité inferiori a Esperanto, exceptet cert partes remarcabil, por
exemple li principies del derivation».

// XXX FIXME: Ci es repetit poy:

Ancor in 1909 De Courtenay scrit: «Li derivation del paroles in Ido es
perfectionat. Ta it es plu logic quam in Esperanto original.»

Impressionat e dupat per un tal unanimitá Couturat elaborat li unesim
vocabulariums de Ido con li conviction que su sistema constituet un
splendid decovrition.

Pro que noi ha exposit e criticat li regules de Couturat in apart
documentes, noi va ci solmen citar les curtmen: ili es basat sur li
principies de reversibilitá quel Couturat considerat quam li
«corolarie» natural del unasenceso o monosemie postulat de Ostwald.
Ancor hodie li Idistes asserte que li bases de Ido es li unasenceso de
Ostwald, li renversebleso de Couturat, li maximal internacioneso de
Jespersen. Li ultim nequi contesta. Li du altri principies constitue un
intrusion ínutil del matematica in li dominia tot diferent del
linguistica. Reversibilitá es: si on departe per un regul de un parol,
on deve revenir al punctu de departe per li regul oposit. Teoricmen ti
«reversibilitá» apare util; in practica it ducte al mutilation del
vocabularium international e al creation de un lingue de matematicos.

Su orígine? Studiante li derivation de Esperanto, Couturat remarcat
quelc diferenties e hesitationes in li usation del sufixes. Il opinet
regularisar ti derivation e  exposit su propositiones in un brochura
_Etude sur la Dérivation_ publicat in comensa  de august 1907 e
distribuet in li duesim Esperanto-congress in Cambridge. Ti studie fat
un grand impression favorabil sur li Esperantistes; pro to Couturat
includet su sistema de derivation du mensus plu tard in li projecte Ido
quel De Beaufront acceptet presentar in li Comité. Enorm erra: on ne
posse judicar in 2 mensus li valore de un sistema.  Couturat esset
completmen dupat del unesim impression.

Examinante omni testimonies queles Couturat recivet pos li publication
de su  sistema de derivation on es astonat del unanimitá del responses.
Omni Esperantista  o presc omnis aprobat ti sistema, mem tis queles plu
tard combattet it max  violentmen. Talmen Couturat venit avan li Comité
de Delegation con li conviction  que il hat trovat li ove de Columbus!

// XXX FIXME: Ci es repetit antey:
Vi quelc excerptes de lettres:

Generale Sébert scrit le li 10 septembre 1907: yo releet con interesse
desde mi retorn del congress (de Esperanto in Cambridge 1907) vor
«Studie pri li Derivation.» Ti ovre es importantissim e apare me
meriter li tot aprobation concernent su conclusiones queles sembla dever
esser adoptet del ínpartial Esperantistes.

Li avocate Michaux, presidente del unesim congress de Esperanto in
Boulogne sur Mer in 1905, consiliat ja in un lettre datat del 14. may
1907 a ne changear alquo in Esperanto sin necessitá… Li pronómines
queles vu proposi posse nocer li ver reform quel vu deve far, li logic
derivation. Lu max bon vell do esser changear necos in to quo existe,
supleer to quo manca e editer seriosi regule de derivation.

Professor Aymonier anc scrit le li 27. septembre 1907: Yo ha esset
astonat del grand númer de casus queles vu ha regularisat in vor
«Studie pri li Derivation». In summa, vor reformes completa felicimen
li lingue sin minim alterar it.

Mem Jespersen aprobat completmen ti sistema e in li prefacie del unesim
vocabularium de Ido in 1908 proclamat que concernent li derivation
«Couturat ha tre bon monstrat li via a sequer!»

Anc li grand esperantistic autor Zakrzowski scrit a Couturat in 1908:
«yo deve confesser it sincermen, li project Ido sembla me in su
totalité inferiori a Esperanto, exceptet cert partes remarcabil, por
exemple li principies del derivation».

Ancor in 1909 De Courtenay scrit: «Li derivation del paroles in Ido es
perfectionat. Ta it es plu logic quam in Esperanto original.»

Impressionat e dupat per un tal unanimitá Couturat elaborat li unesim
vocabulariums de Ido con li conviction que su sistema constituet un
splendid decovrition.

Pro que noi ha exposit e criticat li regules de Couturat in apart
documentes, noi va ci solmen citar les curtmen: ili es basat sur li
principies de reversibilitá quel Couturat considerat quam li
«corolarie» natural del unasenceso o monosemie postulat de Ostwald.
Ancor hodie li Idistes asserte que li bases de Ido es li unasenceso de
Ostwald, li renversebleso de Couturat, li maximal internacioneso de
Jespersen. Li ultim nequi contesta. Li du altri principies constitue un
intrusion ínutil del matematica in li dominia tot diferent del
linguistica. Reversibilitá es: si on departe per un regul de un parol,
on deve revenir al punctu de departe per li regul oposit. Teoricmen ti
«reversibilitá» apare util; in practica it ducte al mutilation del
vocabularium international e al creation de un lingue de matematicos.

// XXX NOTE: li marca original de págine -74- esset in li sequent
// paragraf:

Basante se sur ti principie del reversibilitá, Couturat regularisat li
derivation verb-substantive e li derivation adjective-substantive: Si al
finale del verbes, -ar, on substitue -o, li parol obtenet indica sempre
li action. Quande p. ex. on deriva vid-o de vid-ar, li derivate vid-o
indica sempre un action. Li ínmediat consequentie de ti
regul es que on ne posse dir p.ex. kron-ar, urin-ar, martel-ar etc., pro
que reventente al nómin por -o, li paroles obtenet kron-o, urin-o,
martel-o, etc. vell significar ne li coron, li urin, li martell, ma li
action coron-ar (coron-ation), urin-ar (= urin-ation), martell-ar
(martell-ation). Pro to Couturat adjuntet a su verbes li sufixes -ic,
-if, -ag etc. (urin-if-ar, kron-iz-ar, martel-ag-ar). Talmen in su
sistema martelo, krono, urino indica li cos concret e kron-izo,
urin-ifo, martel-ago li action.

Couturat considerat quam ínadmissibil li derivation direct e citat quelc
verbes havent divers signification in li lingues natural, p.ex.
dokumentar quel significa in francés dar documentes e in german e tchec
pruvar per documentes, ma to esset presc li sol exemple de divergentie
quel il posset dar. Ti ínfelici «documentar» ha servit durant 7 annus
quam scude contra qualcunc simplification del derivation de Ido.
Couturat obstinat se alongar su verbes per li sufixes -iz, -if etc. Il
admonit su letores: Supresez un de ta afixi e la tota konstrukturo
krulas: l'unasenceso esas ruinita neremedieble. Tala konsidero valoras
plu multe kam l'exemplo di nia lingui qui esas omni nelogikala…
(Progr. 1911, p. 219).

Li duesim regul de Ido concernet li derivation adjective-substantive.
Couturat hat esset chocat del facte que in Esperanto on deriva p.ex. de
sana san), de felicha (felici) índiferentmen san-o o san-eco, felich-o o
felich-eco, etc. por formar li nómines de qualitá. In su Krestomatio
Zamenhof self scrit p.ex. kun fiero durant que li lexico indica
fier-eco. Couturat ne admisset ti variationes, il etablisset do li
regul: un substantive derivat ínmediatmen de un adjective per
substitution de -o a -a significa sempre: «qui es tal». Por li qualitá
on deve sempre adjunter -eso. Do san-a {equals} san, san=o {equals} san person,
san-eso {equals} san-itá, felica {equals} felici, felic-o {equals} felici person, felic-eso =
felicitá. Per ti geometric sistema Couturat credet har fixat,
regularisat li derivation e impedit omni hesitation. Pro manca de plazza
noi ne posse demonstrar ci li anti-logic e anti-natural consequentie del
regules Couturat, ma or letores va constatar les in li excellent
brochura Essai sur la Dérivation comparée dans les langues naturelles et
artificielles de Aymonier, anc in Cosmoglotta nro 78 (p. 90), nro 83 (p. 53) e
nro 93 (p. 21). Concernent li monosemie o una senceso, ples leer nor
Doc. 107, u noi ha pruvat que ti principie ne es aplicat in Ido.

// Antido {{{3
==== Antido

Couturat strax trovat un seriosi adversario in un altri
matematico, René de Saussure. Ti sviss professor, quel hat in prim
aprobat li derivation Couturat,  comensat criticar it departente de un
altri principie: ti de necessitá e suficentie. (Exposit in Cosmoglotta nro 81
p{dot} 22). Secun De Saussure li sufix de qualitá -eso ne deve esser
adjuntet al adjective pro que li idé de qualitá es ja contenet in li
adjective; do util-o  e ne util-eso por significar li util-itá. Por
saver esque on deve adjunter un sufix o ne, on deve in prim analisar li
parol! Por emfasar su oposition al sistema Couturat, De Saussure
adoptet li pseudonym Antido (= Anti-Ido) e desde 1908 combatte in
ínnumerabil articules, brochuras e libres li derivation Couturat quam
ínlogic.

Li orígine del derivation Antido es facil a divinar. It veni directmen
del formules usat por definir un form geometric. In funde Couturat e De
Saussure es matematicos querellant pri principies matematic:
reversibilitá o necessitá?

Anc li «principie de necessitá e de suficentie» ne solue li problema
del derivation. Contrarimen a to quo crede De Saussure, it ne es sempre
conform al natura homan. Noi va citar un exemple: Secun li principie De
Saussure, on deve evitar li sufix de qualitá -eco pos li adjectives (p.
ex. utilo e ne util-eco, bono e ne bonitá) pro que li idé de qualitá es
ja contenet in li radica util, bon etc. Benque li Academie de Esperanto
adoptet ti principie oficialmen, ancor hodie li Esperantistes continua
usar li sufix -eco por li adjectives, e li revúe «Esperanto» de april
1919 explicat ti resistentie diente que ti supression de -eco es un
_pecca contra li linguistic instincte e que li lingues natural
adjunte un special sufix egalmen al adjectives primitiv o derivat_.

On vide do que, malgré omni regules imposat, li Esperantistes parla
secun li modelle del lingues natural e ne secun li teorie de un sistema
matematic de derivation.

// XXX NOTE: ci esset li marca original de págine -75-

// De Wahl e li sistema Couturat {{{3
==== De Wahl e li sistema Couturat

Li querell inter Couturat e  De
Saussure ha ocupat li interlinguistes durant plu quam 7 annus e dividet
les in du  campes hostil, querell enorm, ardent, íncessant e tedant.
Hodie ti discussiones apare  risibil, mem mesquin e scolastic, nam ili
basat se sur li artificial grammatica de Esperanto,  it es sur li
finales a priori -o, -a.

Anc De Wahl protestat strax contra li pseudo-logic derivation Couturat,
ma pro  motives linguistic e ne matematic, ja in un moment quande De
Courtenay e Jespersen  ancor admirat it. In Progr. 1908, p. 71 il
contradi corageosimen Couturat: Esque sr Couturat va audaciar leder ti
practicmen logic custom de omni popules, que on posse derivar
ínmediatmen verbes de concret substantives, e imposar sur propri logica
al munde? Esque  per tal maniere on obtene un lingue max facil por li
majorité?

Ne solmen li romanic e germanic lingues have tal derivation, ma anc li
slav, finn, turc  lingues, etc. P. ex.: German: Krone, krönen; Anglés:
comb. to comb; Hispan: fruto,  frutar; Ital.: corona, coronare;
Francés: plomb, plomber.

// XXX NOTE: li marca original de págine -75- esset in li sequent
// paragraf:

// Progreso {{{3
==== Progreso

Si Couturat escamotat li discussiones linguistic in li
comité  de 1907, almen il havet li merite admisser les in su revúe
Progreso. Talmen, li labore quel Comité devet har fat, esset fat plu
tard, ma tro tard; it ne servit a necos: on corectet
quelc detallies, ma ne volet tuchar li esperantic fundament por ne
«subverter» li lingue.

In li 7 tomes de Progreso, Couturat ha fat un labor gigantesc. On posse
solmen regretar que ti enorm activitá usat se in fals direction, in li
obstination imposar un  specie de fals logica in li interlinguistica.

Couturat ne omisset ni un ocasion mocar li eforties del scol
naturalistic por etablisser un sistema regulari basat sur li naturalitá.
Recensente p. ex. li contenete del revúe Corespondens international, il
mentiona «ti qui propozas la sufixo -aciono vice la sola logikala
sufixo -o». (Quande Couturat volet far un parol tabú il nominat it
«logikal!»  Hodie on subride avan tal assertion. nam on ne comprende
qualmen -o es plu _logikal_  quam -ation!) Anc Couturat remarcat:
Si on accepte -aciono, on deve anc accepter -iciono, -uciono, -mento
etc. e li regularitá es perdit.

Hodie Couturat ne plu vell posser condamnar li naturalitá in li nómin
del regularitá:  -ation, -ition, etc., omnicos es ordinat per un sol
regul.

De Wahl sempre protestat, anc in Progreso, contra li mecanic logica
inplantat sub li suggestion del potent personalitá de prof. Couturat e
postulat que on mey egardar  plu li leges del psicologie e analogie
queles es certmen plu facil al max multes, quam li logica, quel in
general ne es amat (Kosmoglott, januar 1926).

Il ne timet proclamar a Couturat (Progreso l, 646): Noi vole un lingue
international e ne filosofic basat sur li logica. Li logica es li minim
expandet qualitá del homes, quo yo  posse constatar per 15 annus de
labor quam professor. Custom e imitation es li du qualitás  per queles
li max grand partes del homanité aquisite lor conossenties.

Quande on lee Progreso 1908-1914 on es frappat per li continui pussada
vers li naturalisme. On senti que Couturat esset dividet inter du
tendenties contrari: in un láter il havet apu su manie del «logica» un
grand qualitá: li amore al progress, e il insertet sin hesitar in
Progreso omni contributiones linguistic, mem contrari a su idés; pro to
ti revúe es ancor hodie tre interessant a consultar. In altri láter il
volet conservar li disciplina in Ido, pro que sin disciplina it esset
ínpossibil editer libres de aprension e victer li Esperantistes. Pro ti
paradoxal situation, Progreso es sempre plu interessant per li reformes
proposit, ma ne admisset, quam per li propositiones acceptet! On posse
dir que omni principies del scol naturalistic esset exposit in Progreso,
benque ne egardat del Idistes. Li interesse editorial e li tactic
necessitás esset tro potent.

Talmen on posse presc sequer in Progreso li evolution del scol
naturalistic, li formules trovat poc a poc per De Wahl o su gruppe e li
discussiones in revúes desaparit quam «Progress», «Idei» etc. (vide
Tabelle sinoptic, Doc. 79)

// Idiom Neutral {{{3
==== Idiom Neutral

Durant li sessiones del Comité del Delegation on
mult  parlat pri Idiom Neutral quam possibil concurrent de Esperanto.
Aparit in 1902, it esset elaborat de un Academie international quel hat
departet de Volapük e quel, per successiv reformes votat de su membres,
hat evoluet til un naturalatri lingue  auxiliari, sub li direction del
russ ingeniero Rosenberger de St. Petersburg. Idiom  Neutral es un del
projectes max complet quel esset proposit desde Volapük. It presc
contrabalanciat Esperanto in li judicament del Delegation in 1907 e con
plu mult  reclame  -- e sin li regretabil influende de De Beaufront
-- it forsan vell har  esset preferet, nam Couturat e Jespersen esset
tre favorabil a it.

Adver Rosenberger ne presentat Idiom Neutral self al Delegation, ma un
modification de it, nominat Neutral Reformed. Il hat venit in octobre
1906 a Reval (vide su revúe Progres) por far conossentie del labores de
De Wahl, labores ancor ne finit, poy il reformat su Idiom neutral
primitiv ma regretabilmen sin voler sequer omni consilies de De Wahl. Si
il vell har sequet les, il vell har successat che li Delegation. Ti
projecte de Idiom Neutral Reformed, quel Rosenberger presentat in
manuscrite al Comité de 1907, esset publicat in li revúe Proges
septembre-novembre 1907. In Progreso 1908 p. 71 Couturat opine que to es
un grav labor quel merita grand atention e cuidosi exámin (On questiona
se pro quo ti exámin ne esset fat just plu cuidosimen in li Comité!) In
li sam numeró de Progres Rosenberger citat extractes de su
corespondentie con De Wahl, quel ductet le a su reform-project.

Li grand defect de Idiom Neutral es, que it ne posset dar clar regules
de derivation. It hesitat sempre inter regularitá artificial e
naturalitá ínregulari. It havet p.ex. dirigar e direcktor, do du
radicas, ma inventar dat regularimen inventator e Idiom Neutral admisset
un duesim radica inventor por evitar inventator. On anc trovat in
Neutral _invension_ ínregulari e _inventasion_, regulari ma
repugnant. Li problema del naturalitá devet esser soluet de De Wahl
solmen 15 annus plu tard.

Pos Idiom Neutral li max remarcabil project del scol naturalistic,
presentat in 1907, esset Universal del german dr Molenaar. Vi un
specimen:

Vi ad plan, along spument fluv Pesio, vad tra inclinet florent prati e
sub aléi de antik kastanieri.

Omni ti naturalistic sistemas evitat li artificial finales de Esperanto,
ma lor grand defecte es que ili ne posset derivar regularimen li
international paroles. Ili admisset p.ex. li paroles natural per -ation,
-tion, -or, -ator, sin posser indicar qualmen on deriva les de un
radica.

// XXX NOTE: ci esset li marca original de págine -76-

// Interlingua o Latino sine Flexione {{{2
=== Interlingua o Latino sine Flexione

Un altri tre simpatic gruppe in li scol naturalistic serchat li solution
sur li base del Latin. Su chef esset Giuseppe Peano, prof. de matematica
(ancor un matematico!) in li universitá de Torino. Vi un exemple de
Interlingua:

____
Interlingua proclama su vexillo de insurrectione contra tyrannia de
grammaticos…

Latino (di Interlingua) per causa de suo politico neutralitate, et
valore culturale es saepe proposito quale lingua auxiliare; sed latino
classico habe difficultates et irregularitates, et suo charactere
flexivo es contra tendentia de spiritu moderno.
____

(Image: E. de Wahl in li epoca del Delegation.)

Peano, invitat venir avan li Comité quam autor de lingue, declarat que
il havet solmen teoric idés, e pos ti declaration per quel il semblat
renunciar a omni personal proiecte, il esset electet membre del Comité.
Poy il  refusat aprobar li decisiones de ti Comité, pro que il «ne
assistet li final sessiones», e reservat su libertá.

Poy Peano restaurat li Akademi de Idiom Neutral e fundat li revúe
«Discussiones» nominat plu tard «Schola et Vita». Il successat
substituer su Latino sine Flexione a Neutral in ti Academie, contra li
protestes de Rosenberger.

Concernent li valore del sistema de Peano noi refere al studie detalliat
de prof. von Sydow de Svedia in Cosmoglotta nro 74: Li conossentie del latin
es in nor témpor tam poc difuset que un ordinari hom ne save it, e anc
inter li scientistes existe multes queles ne save it o save it tam mal,
que ili ne posse comprender un textu scrit in li simplificat latin. To
depende anc  del fact que li latin have mult paroles ne international, e
mult international paroles manca in latin, e deve esser haustet de altri
fontes.

// Li Lingue International córam li Liga del Nationes {{{3
==== Li Lingue International córam li Liga del Nationes

Strax pos li fundation del Liga
del Nationes, li Esperantistes efortiat obtener li adoption de lor
lingue quam lingue oficial. Ili possedet tenaci avocates quam dr Privat,
li belg senator Lafontaine etc.  Malgré un habil diplomatic preparation,
ili ne successat. Li Liga decidet nominar un  Comission por studiar li
problema ne solmen de Esperanto, ma del lingue international general.  Li raportator de
ti comission, prof. Gonzague de Reynold, professor in li universitá de
Bern, enunciat in 1923 li verdicte quel aparit 2 annus plu tard in li
«Revúe de Genève» (may 1925). Ti raport declarat Esperanto «barbaric,
sin precision» e su  usa «cause e efect de decadentie intelectual».

De Reynold esset un scritor de alt aristocratic rang, grand admirator
del classicisme e del tradition. Su verdicte  esset previsibil del
comensa. Por condamnar Esperanto il besonat solmen prender li arsenale
del argumentes idistic.  e, por condamnar Ido, citar li criticas del
Esperantistes! Pos to il ne havet pena demonstrar que ni Esperanto ni
Ido es apt e que li sol solution possibil es revenir al latin del
medievie! Qualmen li popul va posser usar un lingue mort quam lingue international
quande mem li latinistes ne posse comprender unaltru per ti lingue, to
il ne considerat. Per un  ironie del fate, li sam numeró del Revúe de
Genève contenet un long studie de un doct latinist, prof. J.  de Paris,
concludent que it es un van reva creder que latin va denov posse luder
li rol de lingue international. Visibilmen sr de Reynold hat consiliat qualcunc solution,
mem ínrealisabil, pro su comprensibil horrore pri un lingue
artificial.

De Wahl adressat al sede del L. d. N, un apelle in li nómin del
_Societé interlinguistic Kosmoglott_ de Reval (Tallinn).

Sam quam al Delegation, De Wahl ne proposit un lingue, ma indicat e
justificat li ver principies del l. (Kosm. nró februar 1922). Il
developat li tri sequent teses:

I{dot} On deve selecter li lingue international max perfect in se e ne li max expandet.

II{dot} Li max bon lingue international es ti quel es max international (pro que noi aprende
un lingue tam plu facilmen, que it contene  conosset términos.)

III{dot} Por trovar li max perfect lingue international on vell dever aperter un general
concurs.

In sam témpor (februar 1922) De Wahl comensat publicar un litt revúe
«Kosmoglott» de quel li unesim numeró, redactet in Occidental just
aparit, exposit li principies del lingue con un clave monstrant lor
aplication. Do li comission emanat del L. d. N. posset prender
conossentie de Occidental. Tamen su raport mentiona Occidental per un
sol linea; in revancha Romanal de sr Michaux esset discusset con mult
simpatie pro su proximitá al latin!

// XXX NOTE: li marca original de págine -77- esset in li sequent
// paragraf:

// Occidental e Kosmoglott {{{3
==== Occidental e Kosmoglott

Li articules publicat de De Wahl in
Kosmoglott, poy Cosmoglotta, de 1922 til hodie constitue certmen li max
important contribution aportat de un sol mann in li dominia
interlinguistic. Mult plu valorosi
quam tis de Couturat in 1908-1914, quel perdit su témpor in polemicas
steril contra  De Saussure, ti studies ne posse esser exposit, ni mem
resummat in li present «Historie». Ma pro que li ancian numerós de
Kosmoglott es hodie exhaustet, un colection del max important articules
de De Wahl, sub li nómin de «Spiritu de Occidental»  es in
preparation. Noi recomanda al letor ti important ovre.

Occidental ne ha surtit per un sol colp quam Minerva tot armat, ex li
cerebre de un mann. De Wahl ha elaborat it in plu quam 30 annus e pensat
a it ye omni moment desde su yunesse. It es interessant sequer ti lent
elaboration tra divers revúes interlinguistic desde 1887. Regretabilmen
ti revúes es íntrovabil hodie, ma in un brochura «Orígines de
Occidental», li sviss prestro Creux ha resumat li historie de
Occidental ante su publication. In it on vide Occidental preciser se poc
a poc, evoluer in Auli, un specie de Proto-Occidental. On anc va trovar
mult detalies interessant in un brochura pri Lott, scrit in 1935 de sr
Janotta in Vienna.

Ci noi da solmen quelc dates: Ja in 1896 De Wahl exposit su sistema del
3 vocales del verbal radicas quel constitue hodie li base de
Occidental. In 1909 il decovrit li division del verbes static e dinamic
pri queles Couturat mocat in Progreso benque ti division just permisse
regularisar li derivates per -ntie e -tion. In 1912 il publicat li 3
famosi regules del supine, per queles plu quam 10.000 paroles, til
tande considerat quam ínregularisabil, es incorporat in li sistema per
un maniere ingeniosi. Couturat denove mocat e criticat ti decovrition
sin comprender que it dat li solution.

Ja in 1888, Lott hat constatat que max grand obstacul in li creation de
un lingue  natural e regulari consiste in li duplic radicas de multissim
paroles international, it es  inter li infinitive e li supine del verbes
latin. Qualmen passar del radica del infinitive a ti supinal sin
conservar du radicas por chascun familie? On discusset long ti problema
in li revúe «Interpretor e Linguist» (vide tabelle del revúes, Doc.
37) ma sin successar soluer it. Rosenberger e Molenaar eludet li
desfacilitá in lor sistemas Neutral e Universal.

De Wahl laborat pri ti problema ja desde 1894; in 1922 il publicat li
solution.

De Wahl asserte que: «til Occidental li direction naturalistic restat
steril pro que tal sistemas depende de latin con su ínregulari
derivationes e, ne havente un clar proposi sistema de derivation, ne
posset formar autonommen nov formationes de paroles. Solmen Rosenberger
in su Reform-Neutral ha provat soluer li problema, utilisante mi
explorationes tande ancor ne finit e ne publicat. Ma basante se sur
principies volapükatri il ha misviat.»

Null lingue del scole naturalistic posse successar ante li aparition de
Occidental, pro que necun de ili esset suficentmen regulari. Quam noi
monstrat in Doc. 113, Rosenberger efortiat regularisar su lingue, ma in
su ultim projecte Neutral Reformed de 1908, recenset de Couturat in
Progreso 1908, p. 308, il esset ancor obligat admisser 81 verbes con
ínregulari derivation. Ti 81 verbes queles producte mult altri verbes
derivat (p.ex. prender, comprenders, prens, comprens) havet in Idiom
Neutral du radicas, quo es tam plu genant que ili es inter li verbes max
usat.

De Wahl ha indicat ínsuperabilmen in Mondo de januar 1927 li ver
fundament del lingue international: «Por laborar vermen scientic, on
deve absolutmen obliviar omni Esperanto-reminiscentie, e comensar su
explorationes ye li materie de international paroles, specialmen tis
queles contene divers sovente repetit sufixes: -ion, -entia, -ura, -tor,
-sion, -in, -iv, -ette, etc., e serchar comprender li ver relation inter
ti elementes, e tande poy ne decretar ma escutar e serchar harmonisar li
trovat coherenties.»

On vide nu li diferentie de metode inter De Wahl e li altri
interlinguistes in li selection del sufixes. De Wahl considera li
vocabularium international e li sufixes international ja usat quam un
fact índiscussibil. Il sercha solmen trovar tam exactmen quam possibil
li signification de chascun sufixe ja existent, evitante inventer un
sol. Li altri interlinguistes adopte solmen quelc sufixes international,
mutila altres o da les un signification ínexact pro que ili ne prendet
li pena studiar li leges del derivation natural.

Ti determination del ros exact del sufixes natural ha esset tam long que
it ne esset tot finit in 1922. Noi save it per li passage sequent de un
articul aparit in 1924 in Cosmoglotta.

On hat reprochat a De Wahl que in 1922 il ne hat dat li exact
signification de *omni* su sufixes. De Wahl respondet:

____
Yo ha preciset suficent bon circa 20-30 sufixes. Li max precis sense
p.ex. de -atu yo trovat du annus antey. Forsan yo va con témpor trovar
anc li sense precis de -il, -est, -itudo etc… Regretabilmen yo posse
dir que ne mem un sol hom ha auxiliat me in ti labore, quel es un del
principal in construction de lingue international. Si yo ha publicat mi ovre ante absolut
perfection, to ha esset li consequentie del tactica del Esperantistes,
queles per lor solicitationes che li Liga de Nationes ha me fortiat
publicar mi ovre ne tot harmonisat, por monstrar que existe anc un altri
solution possibil e plu international.
____

In 1908, Couturat posset questionar Molenaar, un del representantes del
scol naturalistic: Qualmen on posse derivar komprensibilitat de vor verb
komprender, si vu ne admisse, quam Rosenberger, du radicas por un verb?
- Hodie Couturat vell dever tacer, nam mersí a De Wahl li regularitá e
li autonomie es perfect: comprend-er, comprens-, comprens-ibil,
comprens-ibil-itá.

Couturat e De Beaufront esset convictet que li lingues natural es
ínregulari, ínlogic lingues. De Wahl monstrat que in contrari ili es
mult plu logic e regulari quam on crede; il efortiat penetrar lor
structura, comprender lor celat harmonie.

// XXX NOTE: ci esset li marca original de págine -78-

Desde su aparition, Occidental ha developat se gradualmen. Su Organ
central, Kosmoglott, in comensa apertet a omni sistemas de lingue international, esset
redactet til fine de 1926 de Sr E. de Wahl. Desde 1927 un gruppe de
ingenieros in Wien (Austria) continuat li publication del revúe sub li
nómin «Cosmoglotta» proposit del linguist american Guérard in su
brochura A short History of the int. language.

Quam on posse constatar per li annu-colectiones de Cosmoglotta,
Occidental presc ne besonat changes. Solmen quelc detallies esset
modificat, li aspect del lingue restat li sam. Inter li cardinal
modificationes noi cita: Admission del contraction del passate composit,
in maniere anglés: il ha videt -- il videt. Supression del lítteres
apostrofat. Li circa 60 paroles contenent ti lítteres recivet un
ortografie levimen modificat.

Omni substantives queles da derivates per -matic prendet li finale -ma,
quel forma regularimen li finales adjectivc per -t- eufonic, p.e.
sistema, sistema-t-ic etc. Mi esset viceat per yo, mu per mi, vo per vu
etc. Altri, changes proposit esset in experimentation durant pluri annus
ma ne sanctionat del practica.

Hodie noi conosse apen 2-3 adeptes proposient changes in Occidental, e
changes concernent solmen detallies, paroles isolat. Quande on conosse
li historie de Volapük, Esperanto e Ido e li long luctas inter
conservatores e reformistes, on deve constatar que Occidental es li
unesim lingue quel compleet ti extraordinari cose: li pace intern. It
debi ti avantage de stabilitá a su equilibrie inter regularitá e
naturalitá.

// Curtitá, medialisation, analitisme {{{3
==== Curtitá, medialisation, analitisme

Del circa 400 projectes aparit
desde Esperanto, poc presenta nov idés o nov conceptiones. Li plupart es
variantes  o imitationes de Esperanto, Ido, Occidental. Quam apart
sistemas noi posse citar Pan-Kel, Medial, Uniti Langue.

Pan-Kel aparit in 1905; su autor, Wald, Germania nominat it «die
kürzeste und leichteste Weltsprache». It es composit del max curt
paroles prendet ex 37 vivent lingues, precipue ex anglés e german. Un
frase quam: «pos que yo hat leet un jurnal yo scrit un ilustrat
post-cart» es dit in Pan-Kel: sytho ye vilap o.

Li facilitá resultant del acurtation es ilusori nam si li letor o
auditor deve serchar durant quelc minutes li sens del paroles mutilat
pro acurtation, li beneficie del curtitá es perdit. Li stenografie es un
arte util in mult casus, tamen nequi va proposir supresser li lingue
scrit e publicar nu li libres, romanes, jurnales in stenografie!

Li principie de medialisation esset aplicat del german Weisbart in su
lingue  Medial. It consiste in combinar paroles ex pluri lingues e
trovar un form medial.  Li resultate es presc sempre un parol
íncomprensibil. Vi quelc exemples:

====
- F Pentecôte + G Pfingsten {equals} Pingoste.
- E need + G benötigen {equals} nodir.
- F fer + H hierro + A iron {equals} fiere.
====

Ma li resultate ne auxilia letor in li comprension, nam pingoste sembla
esser ye  unesim vise un pinguine!, nodir li verb nodar, e fiere li
francés adjective fier. Adplu li  formes obtenet -- sr Weisbart
confesse it -- depende del arbitrie del autor. In facte li
medialisation vell tam bon dar por li supra exemples: Pfingote,
benedir, heron,  etc. NulI criterie scientic!

Sr Weisbart comprendet bentost que il sequet un fals via e recomensat su
labores,  quele resultat ti vez in un solution presc identic a
Occidental. Su  Mundi-Latin difere de ti-ci solmen per quelc vocabules
un poc plu latin.

Uniti Langue, creat in 1922 de du Idistes german, srs Scheffers e
Riedel, ha sequet li principie del analitisme til un gradu nequande
atinget. Vice formar families de per li medie de prefixes e sufixes
adjuntet a un radicale, it accepte li paroles international sin ocupar
se pri lor composition o derivation. Sol 3 sufixes have li favore  (on
ne save pro quo!) posser formar derivates regulari in U. L.: -te
(numerales),  -er (actores), -eri (loc). On trova p. ex. li parol
langue, ma linguist, e poy linguistic sin conexion grammatical. Li
autores de U. L. justifica li rejection del autonomie per li facte que
li lingues con derivation regulari forma sempre repugnant derivates!
Ti acusation es rect por li sistemas in queles li afixes es inventet,
deformat o mal selectet, ma ne por Occidental. Li timore del
innaturalitás ductet srs Scheffers e Riedel a renunciar omni autonomie,
quo es exagerat. Noi concorda completmen con sr De Wahl quandeil di: Li
creativ autonomie es un índispensabil qualitá de un ver real lingue.
Uniti Iangue quel ne posse crear ni un sol propri parol, ma deve hauster
ye hasard su paroles sin coherentie mutual ex un del 3-4 divers lingues,
plu rectmen vell portar li nómin «Diversiti Langue» (Doc. 57).

Li aspect de U.L. plazza it inter german e anglés. Un exemple de U.L.:
dat nos did success. (Occidental: que noi successat.)

// XXX NOTE: ci esset li marca original de págine -79-

// Esperanto desde 1907 {{{2
=== Esperanto desde 1907

Li Esperanto-movement ha naturalmen mult suffret del concurrentie de
Ido, precipue durant li activitá de Couturat 1907-1914. Ma pos li guerre
it ha developat se vigorosimen pro que li popules sentit beson de
concordie inter se. To es un reaction instinctiv pos omni long e
terribil guerres. Li congress de Nürnberg in 1923 reunit ca. 4000
congressantes. Poy li publica visibilmen detornat se de ti lingue tro
artificial, malgré un intensiv reclame.  economic crise, li leges
edictet in quelc grand landes contra organisationes con tendenties
pacifistic ha fat Esperanto seriosimen regresser. Desde 1935 un schisma
del oficial organisation Universala Esperanto-Asocio e fundation de un
nov Internacia Esperanto-Ligo, queles trova se in acri mutual polemicas
ancor durant li scrition de  ti lineas, ha agravat li situation.

Malgré secession idistic, li Esperantistes esset sovente dividet  pri
reformes linguistic. Precipue li sufix -ujo por landes causat  long
polemicas. Quelc revúes viceat it per o -lando. Altri combattet ti
innovation pro que si on viola li fundament in un sol detallie,  altres
va haver jure reformar altri punctus. Li argument sembla evident, nam
quande on comensa reformar un lingue artificial on ne save u on deve
haltar. It vell esser li comensa del fine. Li Esperanto-Academie
energicmen protestat contra tal innovationes, quo  ne impedi li
«progressistes» continuar usar les.

(Image: E. de Wahl (in levul) e Prof. von Sydow  avan li reyal
biblioteca de Copenhag (1935).)

// Li situation actual {{{3
==== Li situation actual

It es presc ínpossibil racontar li historie max
recent, nam it manca li distantie temporal por judicar. Noi prefere
tacer pro li personalitás ancor vivent. Li opiniones evolue sovente tam
rapidmen que un adversario de hodie posse deman esser un alliate.

Sr Guérard in su Short History 1922 mentionat per órdin de importantie
li 4  sistemas sequent: Esperanto, Ido, Interlingua, Romanal. Hodie li
secution vell esser, secun extension del lingues: Esperanto,
Occidental, Ido, Interlingua, Novial.

30 annus ha passat desde li evenimentes de 1907, 30 annus de antagonisme
inter Esperanto e Ido, guerre fratricid, íncessant e ínutil. Hodie pro
morte del principal actores de ti drama, Couturat, De Beaufront,
Ostwald, Lemaire, Sébert, Cart,  Bourlet etc., li passiones es un poc
calmat, ma li situation resta li sam, it resta  ínsoluibil, e it ha
durat sat long.

Sol un nov conception, ti del naturalitá regularisat, posse reunir li
fratres ínamical. E hodie, Occidental efectua ti miracul: it reuni
ex-Esperantistes e ex-Idistes in un comun ideale.

In Occidental on trova combinat un natural stabilitá con omni reformes
desirat del progressistic Esperantistes e Idistes.

Li autor de Occidental ne ha juit li subit e grand fama quam Schleyer e
Zamenhof;  durant mult e mult annus on ne comprendet le, benque il
colaborat successivmen al amelioration de Esperanto, Idiom Neutral e
Ido. In 1927 on posset ja nominar le li max grand interlinguist vivent.
Hodie, deci annus plu tard, il resta li max alt lúmine del
Interlinguistica. Festante li 11 august 1937 li 70-im anniversarie de su
nascentie il mey reciver li emoet homage de nor gratitá.

[.author]
Ric Berger

'''

Quelc capitules de ti Historie devet esser omisset pro manca de spacie.
Noi cita: li  sistema Romanal -- li sintetic passive, manca de logica
e 3 infinitives de Ido -- li polemicas inter de De Beaufront e De Wahl
-- li funest influentie de De Beaufront durant omni fases del historie
del lingue international -- li historie de Ido e nascentie de Novial -- colaboration
inter Prof. Jespersen e De Wahl -- li convergentie de Novial e del
reformistic Idistes vers Occidental -- li revúe
Tolero-lnterlanguages.

Nor letores va trovar li omisset capitules in li proxim numeró del
Cosmoglotta A, 117,  septembre 1937.

// XXX NOTE: ci esset li marca original de págine -80-

// Cosmoglotta B 12 (1937-08) {{{1
== Cosmoglotta B 12 (1937-08)

Serie B, poligrafat -- «INFORMATIONES» -- August 1937 -- Nró 4 (12)

Index del contenete ples vider ultim págin

// Per plen segles… {{{2
=== Per plen segles…

Un favorabil soffle pussa Occidental vers nov successes. Per sequer li
linea quel li direction del Occidental-Union ha traciat, per profitar
omni nov idés suggestet per li amicos de Occidental, nor movement marcha
de successes a successes. Tis queles ha comprendet li fortie de nor
lingue, oferta nos plu mult quam lor incorageament, plu mult quam lor
amicitá: ili da nos lor *fide*. Li fide del creator, quel ha sempre
revat contacter con li besonatores de nor admirabil instrument, trova nu
un organisation quel permisse realisar li grand scopes del lingue international.

Tamen, noi ne vole tro manifestar nor joya, ma restar vigilant. Li
índiferentie ne es nor unic ínamico: it existe li animosi stupiditá de
omnes queles nor successes irita; it existe li manie del classification
politic (levul o dextri) -- li max strangi maladie del secul -- secun li
politic idés del jurnales in queles on parla pri Occidental; it existe
tis queles moca pri li númere de nor adherentes -- mocatores íncapabil
representar se que ti númere constitue solmen un etappe, ne un scope; it
existe li professional denigratores, li malevolentes, li adoratores de
traditional vacui signal-paroles queles ha perdit omni sens e valore in
li hodial statu de nor idé.

Nequí es plu tenaci quam tis queles have rason; si on vole decimar les,
ili strax multiplica se. Credente haltar lor progress on deciplica lor
forties. Just pro to noi avansa, con omni homes de benevolentie queles
fide pri li excellentie de nor via. Just pro to noi va victer omni
desfacilitás, mem por li precie de alt sacrificies. Noi conosse nor
fortie. Si noi vell dever assanar nor ranges, noi vell far to quo li
necessitá dicta nos, con li certitá del ínevitabil victorie de
Occidental.

Union, discipline, metodic labor e propaganda, unitá de action es li
garantes de ínhaltabil marchada al final adoption del international
lingue in general e de Occidental in particulari.

[.author]
Fred Lagnel

****
Li Radio-station Moravská-OStrava in Tchecoslovacia ha emisset ye li 26.
junio un discurse pri Occidental in tchec lingue con citation in
Occidental. Parlator: coidealist Valentin Jirousek. Ulteriori ocasional
discurses es previdet.
****

// XXX NOTE: ci esset li marca original de págine -61-

// Juc. A. Sommer: Considerationes optimistic de un cassero {{{2
=== Juc. A. Sommer: Considerationes optimistic de un cassero

(Con amabil autorisation del redaction del Occidental-Bulletin, Praha,
noi reproducte partes de un articul aparit in su nró 24 (4) de april
1937, con li desire que li fortun de nor tchec amicos mey repander se a
nor tot Union. F.L.)

Omni organisationes professional, cultural, politic etc. ha reductet lor
contributiones membral pro li crise economic; per to li adhesion deve
esser facilisat. Li Club Occidental in Praha es un laudabil exception;
su assemblé general del 7 marte ha augmentat li contribution ye 260%.
Sin objection on ha fixat it a Kc 3.— mensualmen. Pro que nor membres,
precipue in Praha, suffre pro un cronic manca de témpor, lor propaganda
individual deve esser preparat e apoyat per li printat parol:
prospectes, brochuras, afiches, biblioteca societari. Omni to va
postular mult moné. Ma nor membres e amicos es consciosi pri ti
necessitá. Vi li pruva: Du anonim non-membres ha payat al club
extraordinari contributiones de Kc 100 e 460, e un membre quel desira
restar anonim ha payat Kc 500. Li cassero mersía cordialissimmen li
generosi donatores pro ti fort auxilie a nor labor.

Adplu, ja 5 membres ha obligat se payar un mensual contribution minimal
de Kc 10, per quo ili automaticmen deveni membres del
Propaganda-Section. Ma it vell esser fals creder que ti membres es rich
homes. No, ili es solmen simplic employates, quam milles de altris…

In omni organisation li function de cassero es li max íngrat, sam quam
li ministerie de financies in omni state. Ma ci -- yo posse dir it sin
exageration -- it es un joy esser li cassero. Noi possede nu propri
postchec conto nró 19.196 Praha e yo joya vider arivar contributiones de
omni láteres. On va forsan suspecter me de un avari desire, vider sempre
li club-casse plen. Un erra! Nor financial medies es solmen medies por
atinger li scope, ma ne li scope self. Ili deve solmen formar li base
del propri essential vital scope de nor organisation, que es: crescer,
i.e. recrutar nov sacrificiaci membres de qualitá. Pro to anc yo, quam
cassero, va subtener omnicos, quo va esser apt promoer li atingement de
ti scope, mem si per to li casse va devenir tot vacui.

Omni Occidentalist mey metter omni su forties, su tot personalitá in li
servicie de nor afere. Li un va aportar su activitá e energie, li altri
su talente organisatori o su eloquentie, li triesim su plum de
litterator, ancor un altri su conexiones o su idés, e mani de nos
precipue lor financial auxilie. Chascun de nos deve sacrificar un parte
de su témpor, energie, nerves, de su revenús, mem contra un partial
renunciation a un personal avantage, chascun secun su possibilitá e
capabilitá. Ples creder, coidealistes, nos scope vale tal sacrificies!
Quo? Sacrificies? No, no! It es li suprem *jure* al colaboration pri
un cose «digni del sudore del max bonis». Li suprem jure e li suprem
deve de chascun coidealist sin exception es, formar altres a entusiasmat
occidentalistes.

// XXX NOTE: ci esset li marca original de págine -62-

// Gilbert W.: Quande yo studiat Esperanto… (opinion de un laborero) {{{2
=== Gilbert W.: Quande yo studiat Esperanto… (opinion de un laborero)

Quande yo comensat studiar Esperanto, yo nullmen intentet criticar ti
lingue. Yo volet aprender it, pro que it representat, a mi ocules, li
«Lingue International». Li unesim regules del grammatica entusiasmat
me, pro lor teoric simplicitá. Ma secun quant yo avansat in li studie de
Esperanto, yo trovat divers coses queles chocat mi sentiment linguistic.
Adplu, plur amicos a queles yo fat conosser ti lingue, mocat me e
monstrat me quelc absurditás queles desinteressat les ínmediatmen de
Esperanto. Yo esset fortiat aconosser que ili esset rect in lor
objectiones, ma yo volet subtener li bellissim ideale del lingue international, e yo
continuat studiar Esperanto… Forsan yo vell har devenit un fidel e
fanatic Esperantist, ma…

Ma on fat conosser me in sam témpor Ido e Occidental. Yo ne vole ci
parlar pri Ido. Mi simpatie esset strax por Occidental, benque it
semblat me tro latin. Do, yo comensat studiar ti nov lingue, ma ye ti
vez, con li scope comparar it a Esperanto. Yo comprendet rapidmen que
Occidental ne es «tro latin», e que it es ínpossibil far un lingue in
sam témpor plu simplic e plu international. In comensa, li grammatica de
Occidental sembla minu facil quam ti de Esperanto. In realitá, it es
solmen minu «mecanisat», e contene quelc exceptiones postulat del
internationalitá; ma ti exceptiones es aprendet in quelc minutes, e li
grammatica de Occidental contene anc regules plu simplic quam ti de
Esperanto (ínvariabilitá del adjectives, conjugation per auxiliares,
absentie de acusative etc.). Adver, Esperanto es facil *teoricmen*, ma
Occidental es facil *in practica*, e to es lu important!

Instinctivmen, yo reprochat mult cones al lingue de Zamenhof. Unesimmen,
li adoption del accentuat lítteres: ĉ, ĝ, ĥ, ĵ, ŝ, ŭ, semblat me vermen
bizarr. Por scrir textus per machine, yo esset considerabilmen alentat
per ti accentus, e mem it esset practicalmen ínpossibil far li
majuscules, C, S, ni H o U. (Ye majuscules e h, li accentu intra in li
líttere e deveni quasi ínvisibil. E li corect demí-lune esperantistic
súper u ne existe in necun scri-machine. Ci it es representat per li
accentu tchec, u. NB ti ínconvenienties ne vale por li tot general e
normal accentus de Occidental. Red.) Depoy, yo ha leet que, pro li
evidentie de ti defectes, Dr. Zamenhof self recomandat in 1908 li
scrition: ch, gh, hh, jh, sh. Tamen, quelc Esperantistes ha acusat me un
vez «deformar» lor lingue, pro que yo usat ti scrition! It es evident,
que li Esperantistes ha tot simplicmen lassat cader in oblivia ti litt
amelioration…

Yo esset stupefat pro li adoption del ĥ con un tal pronunciation. Esque
vermen it valet li pena serchar un tant monstruosi líttere por quelc
rarissim paroles?!

// XXX NOTE: li marca original de págine -63- esset in li sequent
// paragraf:

Yo esset anc tre astonat pro li acordation del adjectives. Malgré mi
desire
aprender Esperanto, to semblat me un ínutil complication, in un lingue
auxiliari quel pretende esser simplicissim…

Yo sempre questionat me de u Zamenhof hat prendet li desbell e
ínconosset plurale per -j. Li vocabularium es europan; pro quo do ne
adopter un plurale europan; pro quo anc inventer monstruosi paroles quam
«ĉie, ĉiu, kiel, tiam, kiam, kiom, neniam, neniu», etc.?! …

Quande yo arivat al studie del acusative, yo esset completmen stupefat.
Yo ne conosset ti complication in mi matrin lingue, e tamen on comprende
unaltru perfectmen! It es forsan ingeniosi distinter inter: «Papilio
flugas en la ĉambro» e «papilio flugas en la ĉambron». Ma pro quo ne
dir naturalmen: «Papilio eniras en la ĉambro» sin acusative in li
2-esim casu? Esque li verb «eniras» ne es sat clar? In quasi null casu
posse esser un miscomprense, e in omni casus on posse preciser, sin
acusative. Yo es cert que li laboreros ne va sempre reflecter esque on
deve adjunter un -n! Mem li ductores esperantistic self fa numerosi
erras!

On vermen deve haver corage por emfasar que Esperanto es un bell lingue!
Su aspect e pronunciation fa de it un monstruositá linguistic. Li
finales -o, -a, li acordation del adjectives, li plurale per -j, li
acusative, li abuse del ch-atri sones, sembla selectet in li scope
formar horribil frases, quam li sequent: «Sed kelkajn semajnojn poste,
mi vidis la najbarajn knabojn farantajn grandajn ruĝajn makulojn kaj
longajn bluajn striojn en ĉiujn miajn belajn esperantistajn
lernolibrojn.» o: «…eĉ ĉe ĉiuj tiuj-ĉi…»

Ci yo ha solmen resumat li cardinal objectiones queles yo fat
*instinctivmen* studiante Esperanto, ante mi adhesion a Occidental.
Quant erras e absurditás on vell ancor trovar per examinar li derivation
e vocabularium de Esperanto!

Camarades esperantistic! Qui de vos ne ha sentit, studiante vor «karan
lingvon», omni ti grav e íncorectibil defectes? Esque it existe un sol
«samideano» in li munde, quel ne ha esset unquande chocat per un del
supra dit hideositás?

Camarades esperantistic! Esque it es plu bell e plu simplic dir: «Ili
amas iliajn bonajn kaj junajn amikojn», quam in Esperanto, o: «Ili ama
lor bon e yun amicos», quam in Occidental?

Camarades esperantistic! It es ínpossibil que vu omni ne ha sentit
unquande ti gravissim erras. Certmen vu es nu acustomat al ínnatural
Esperanto; changear vor flagga sembla vos ínpossibil. Tamen, vu deve
comprender que vor via es fals e mortativ por li idé del lingue international; vu deve
examinar Occidental sin prejudicie, nam Occidental representa li fine
del evolution del problema del lingue international, nam Occidental, per su
quintessentie self, es li lingue del future!

Li insigne del Occidental-movement, li unde del lingue in li circul del
munde, ex metalle argentin polit, form de spingle de cravatte, ha
aparit. Precie afrancat SFr. 1.50 de Institute Occidental, Chapelle
(Vaud) Svissia.

// XXX NOTE: ci esset li marca original de págine -64-

// Géza Jakó: Li comun medies del intercomprension e li realitá del lingue international {{{2
=== Géza Jakó: Li comun medies del intercomprension e li realitá del lingue international

Li idé de un neutral lingue auxiliari usat de divers nationes del sam
cultur-comunité por mutual intercomprension ne es nov. Ma li realisation
de un tal comun medie de intercomprension es ancor plu ancian quam li
idé self: Grec e Latin ludet un rol enorm durant li centennies mem til
li ultim témpor.

On aplica un foren lingue solmen si on es fortiat a to. Examinante li
causes del aplication del Latin quam lingue international, noi vide, que
li prim condition e índirect cause esset li plu bass cultural nivelle
del europan nationes e lor beson adopter e assimilar li superiori
cultur-productes del antiqui nationes.

Noi vide que li lingual expressiones acompania li corespondent idés anc
si ti cultural superioritá concerne solmen ún partial dominia del
cultura o del civilisation, si in sam témpor li céteri nationes besona
ti special cultur-productes: p.ex. li comercial terminologie de italian
orígine, li francés paroles del cortesie e del mode, li anglés
expressiones de sport e film, queles ha devenit tot international.

Si nu pluri nationes ha profitat ex li sam cultur-fonte e assimilat li
sam lingual expressiones, it es lu max simplic e completmen natural, que
ti nationes va aplicar ti comun medies de expression anc in lor reciproc
cultural relationes. Li max simplic e instructiv exemple de ti tendentie
es li internationalitá del cifres arabic. It monstra li alt nivelle del
anteyan arabic matematica e li natural tendentie aplicar ti comun medies
de expression por reciproc international cultur-relationes. Ti tendentie
es li direct e max essential cause por li aplication del Latin quam
lingue international e anc li cause del developation del international
terminologie.

Ma con li evolution del tal-nominat modern cultura e li aparition de nov
centres de interesse, li influentie del antiqui cultura diminuet. Nov
idés demandat nov lingual medies e li Latin plu ne posset contentar li
postulationes del modern vive.

In altri látere, in consequentie al remarcabil egalisation del
cultur-nivelle del occidental nationes, necun occidental lingue posset
obtener li absolut hegemonie súper li altris. Anc altri causes, quam
national jalusie e antipatie impedit li general aplication de un vivent
national lingue quam predominant e neutral lingue international
auxiliari.

// XXX NOTE: li marca original de págine -65- esset in li sequent
// paragraf:

Li trist resultate de to es li restriction e extrem desfacilisation del
occidental cultural comunicationes. P.ex. pri li sam scientic question
on scri e labora in decenes de lingues e in centenes de jurnales e
libres in divers landes, sin possibilitá de coordination, del paralel
labores. Si un scientist vole laborar vermen secun li metodic postulates
de scientic exploration, il deve aprender e comprender decenes de
lingues (por ne parlar del desfacilitá self expresser se in
pluri foren lingues). Ultra ti anarchic situation in li scientie, li
manca de un comun lingue auxiliari es tre acut anc in li comercie, in li
turisme e trafic, ye international congresses e conferenties, por li
divers printat e radiofonic publicationes de international interesse.

Li problema del lingue international devenit conscient e actual, quande
li Latin plu ne posset satisfar su mission quam lingue auxiliari. Durant
li ultim decennie e particularmen durant li ultim quinant annus on ha
meditat mult pri ti problema. On ha constructet circa 700 divers
artificial lingues, queles omni intentet soluer li sam grand problema in
diferent manieres. Tamen li grand númere del generalmen dilettantic
projectes ha ductet a profund clarification del principies. Li nov
scientie del interlinguistica ha venit al conviction, que li besonat
modern lingue international (1) ne posse esser un lingue national e
natural, quam anglés, francés, german, italian, hispan o russ, pro li
supra-citat egalitá del cultur-nivelles e li manca de absolut cultural
superioritá de un lingue resp. li dependentie del altris; e pro li
divers nationalistic resistenties e pro li ínregularitá de desfacil
aprensibilitá de ti lingues. (2) It ne posse esser un lingue arbitrari,
inventet, ignorant li psicologic fundamentes del lingual vive e li
supra-discusset max simplic e acustomat maniere de intercomprension per
li comun international lingual elementes. (3) Un lingue international
por li usa del occidental cultur-comunitá deve consister ex li comun
paroles, radicas, afixes e grammatical acustomationes de ti occidental
cultur-comunité. Un sistema de lingue international quel forjetta li
international scientic terminologie vell esser tam absurd quam si li
matematicos vell voler forjettar li cifres arabic e inventer altri nov
signes in vice del bon-conosset e acustomat medies de numeric
expression.

Li realitá del lingue international significa su ínmediat aplicabilitá.
Nu noi ja posse dir, que li quinant-annual interlinguistic labores ha
ductet a un tal real solution, e ha productet un lingue international,
quel es ínmediatmen aplicabil, proque it satisfá omni postulationes del
modern vive cultural. Ti lingue es li ovre del vive del baltic erudite
Edgar de Wahl (Tallinn, Estonia), publicat in 1922. Li autor dat it li
nómine «Occidental», pro que it es basat sur li comun lingual funde
del occidental cultura e vole esser un lingue auxiliari por li
comunication del occidental cultur-comunité. E secun quant li occidental
cultura es difuset sur li terra, ti lingue anc es un lingue
intercontinental: li serchat lingue mundan.

«Occidental» es li real solution del problema del lingue international
pro su ínmediat comprensibilitá, pro su minimal grammatica e maximal
expressivitá, su regulari e international vocabularium, su aspecte
natural e su grand facilitá de aprension e usation, de su ínmediat
aplicabilitá por omni relationes international. It oferta ínmediat
profites in corespondentie o conversation con extranos conossent li
international paroles usat in lor lingue matrin, mem si ili ne ha
studiat Occidental. Per su studie noi aprende li international paroles
usat in nor lingues e augmenta talmen nor education, mem si noi ne have
international relationes.

// XXX NOTE: ci esset li marca original de págine -66-

// Congress-problemas {{{2
=== Congress-problemas

Li Esperantistes fa ho-annu lor jubilari congresse in Warszawa, li
Idistes invita al congresse in Paris. Pro quo noi ne congressa? mani
forsan ha questionat se; e un Idist moca: «Si vermen vu es plu fort
quam noi, pro quo vu ne organisa un congresse?»

Decidet amator de congresses, yo ha assistet a 5 Ido-congresses,
charmant evenimentes: conossentie personal con ancian corespondentes,
con nov amicos, bell excursiones e gay vésperes, e li entusiasme: noi
vermen comprende unaltru. Qui ha congressat unvez conosse ti deliciosi
memories e ne desira indiger les.

Si hodie on questiona me: desira tu que noi mey congressar?, yo va
responder yes per li retorn del posta. Si on questiona me: considera tu
un congresse quam util o necessi, yo va responder con sam rapiditá: no!
- Nor sceptic Idist va dir, que li fox parla pri vin-beres tro verd. Noi
lassa le provisorimen ti plesura.

Li functionarios de Occidental save, que on plurivez ha proposit far un
congresse, e que sempre li final decision esset negativ. Li problema del
congresse deve esser considerat de pluri láteres. Lass nos comensar per
li diferent mentalitás e besones del diferent movementes:

Li cardinal trate de Esperanto es li propagandistic bluff, li suggestion, li
ilusionisme: «Esperanto es parlat de milliones -- chascun congresse grandega
sukceso -- Esperanto es *li* lingue international» etc. -- Ex li franc confessiones esperantistic
noi save hodie que detra li «sukcesoj»-culisses, lor congresses esset
li arena de discret ma odiosi luctes fratricidi, queles solmen in li
annu passat eclatat publicmen. Ma por li propaganda de ti congresses
esset índispensabil. Ili fat parlar pri Esperanto e mantenet in li publica li
ilusion que Esperanto es *li* lingue international, ilusion persuadent aprender un lingue,
quel secun un recent confession ne monstrat suficent fortie de atration
quam lingue sol.

Li Ido-movement, in contra, cultiva precipue li auto-suggestion, li
self-ilusion: «Ancor Ido es max bon -- ancor it sufice a nos -- ancor noi
congressa do noi vive -- “Ancor Polonia ne es perdit”» etc. -- Qui
unvez ha congressat, ne posse cessar. Fine del congresses vell esser
simptoma de debilitá mortal. Desde su nascentie, Ido devet defender se
contra li necrologos dedicat a it del Esperantistes, a queles comensa se
junter li nores. Do por mantener li ilusion esser un movement vivent e
progressent, Ido deve continuar li traditional congresses, queles
permisse dir: «vu menti, noi vive ancor!», response custosimen payat
de mecenes.

Do: Esperantistes besona congresses por ilusionar li publica, Idistes por
ilusionar se self. Nor caracter es, noi espera, li manca de ilusionisme,
li entusiasme frigid, li realistic labor. Per labor, ne per hashish, noi
desira sentir que noi vive. *Congresses, necessitá mortal por li
Idistes, es por nos un luxu.* Quel esset li sententie de Ostwald? «Ne
dissipar energie, profitar it!» Do lass nos rasonar secun li principie
del economie del energie e balanciar custas e valore del congresses:

// XXX NOTE: ci esset li marca original de págine -67-

«Esperanto» de junio 1937 scri: «*Un congresse es un negocie con
deficite*. Sin subvention de benevolent samideanos, li organisation de un
congresse, malgré li contribution in aure, es e resta un grav risca. To
on posse pruvar per li calculationes del pluparte de congresses.»

Yo ha fat li *protocolle de du Ido-congresses* (Freiburg 1929 e Sopron
1930) e yo posse dir que lor labor-valore ne stat mult gradus súper
null. Por deliberar veritabil problemas, témpor ne esset. On escutat
discurses self-glorificant, finient per «vivez Ido» e ganiat long
aplause; e sagaci discurses pri lingue e fate de Ido, tro realistic por
pleser, tro rasonabil por esser comprendet o realisat per resolutiones.
On consentit pri questiones u divergenties grand ne hat esset, e on ne
posset concordar pri questiones de importantie. «Basso continuo» de
omni congresses esset li schisma inter progressistes e conservatores, e
lor refrane li dispute, esque resolutiones de un congresse es
consultativ o decisiv.

Yo aconosse naturalmen, que it ne lice deducter de Ido-congresses al
valore e resultates de un eventual Occidental-congresse, nam li
diferenties de structura e problemas, de conditiones e spíritu del du
movementes es considerabil.

*Ma ne solmen mundlinguistes congressa; on audi li sam plendes partú.* Li
german fisiolog prof. E. Abderhalden ha publicat quelc remarcas pri
organisation de scientic congresses e observa lu sam: *amusativ valore
grand -- real valore minimal!*

// XXX NOTE: li marca original de págine -68- esset in li sequent
// paragraf:

«…li númere del seriosi congressistes es litt. Íncontabil
'congress-hienes' profita del rabattes ferroviari e modic
congress-banquettes, del ocasion vider un nov cité etc. *Centenes de
non-iniciates con familie assiste al congresses*…» (- pro to li
fantastic númeres del Esperanto-congresses -) «…li expert congressist
escuta pro to solmen poc discurses. Li singul discurses es regularimen
tre poc visitat… in li international medicinic congresse in London
1913, eminentissim exploratores parlat córam 2-. auditores… desde mult
annus on ja plendi pri li degeneration de scientic congresses… sovente
propositiones de reform. It ne es desfacil imaginar un congresse quel
idealmen satisfá su scope, ma it es desfacil realisar li idés in
practica, pro tro mult interesses particulari… multes have li
justificat desire self presentar li resultates de lor explorationes…
abundantie de tal special discurses. It es simplicmen ínpossibil plazzar
omnes… li témpor es restrictet, specialmen ti del discussion. Grand
experientie es necessi por concentrar lu essential in poc frases. Mani
discussion deve cessar just quande it deveni interessant… omni
discurses, de queles li contenete ja es conosset per publicationes, vell
dever esser omisset, sammen decorativ discurses… Li utilitá de
pre-printation de referates… es questionabil. Li singul autor es
obligat fixar mult mensus ante li congresse quo il va dir. Yo memora un
tre amusant episode del international congresse de fisiologos in Boston.
Ta du exploratores discusset in diferent lingues pri un problema. Plu
ili parlat, plu it devenit confus. In fine monstrat se, que li opositor
ne respondet al discurse, quel il ne comprendet pro
lingual motives, ma que il basat su objectiones sur li referate printat.
Ma li orator hat completmen changeat su opinion in li témpor inter
printation e discurse, e basat su demonstration sur totalmen altri
experimental resultates.»

Bell pruva pri li urgent necessitá de un lingue international? Prof. A. remarca que li
hodial tecnica permisse printar li referates plu rapidmen. Ma si on
printa brevimen antey, denove manca li témpor por efectivmen studiar li
materiale de grav problemas. On videt in li conferentie de IALA in
Copenhag 1936, que persones devet discusser un tema, pri queles ili hat
esset laicos til li comensa del session, e por studiar li materiale ili
havet solmen li témpor economisabil ex lor pause de diné o per ne
escutar li discurses de altris. In mult casus on posse preparar un
congresse per antey dismisser questionariums pri li max important
questiones, per clarar li essentie del problemas per preliminari
discussiones in congress-bulletines dismisset periodicmen durant li
preparation del congresse. Ma to demanda denove special labore e
expenses suplementari, e li sistema aplica se ne a omni questiones.

In fine prof. A. recomanda quam max efectiv un congresse sur un nave, u
chascun have ocasion vider chascun, e u ne existe tro mult distractiones
seductent a absentar se del sessiones de labor.

Pos to noi posse concluder que *in general li valor real de un congresse
nequande sta in proportion al necessi expenses*. Esperanto e Ido besona lor
propagandistic efect, pro que lor lingues self ne propaga se. Occidental
propaga se self -- noi monstra nor lingue e su ínmediat aplicabilitá; pro
to noi posse carir li teatral reclamistic aparatura índispensabil al
propaganda del artificial sistemas.

Ma li personal psicologic valore del congresses resta grand, e pro to *yo
sempre va restar un calid amator de congresses. Ma to es un rason del
cordie, e pri li bene de nor movement li cerebre deve decider*. Li
expenses de moné e labor por organisar un congresse es grand, sammen li
expenses del congressistes devent payar un long viage, del clubs payant
ti de delegates. Ti summa de moné e labor da un mult plu grand efect
util, si aplicat a direct propaganda, al elargation del organisation,
del revúe, al augmentation de litteratura instructiv, scientic, poetic.
Do, noi consenti, del vis-punctu rational, que un congresse es un
bellissim, un adorabil ornament de movementes, ma un luxu. E *li rational
mann renuncia al luxu tam long quam il posse aplicar moné e energie a
coses plu util*.

[.author]
I.F.

'''

// XXX NOTE: li marca original de págine -69- esset in li sequent
// paragraf:

Al tese de I.F. yo vole adjunter un detallie suplementari. Yo ne pensa
que it existe organisatores de congresses suficentmen naiv por far se
ilusiones pri li labor-valore de tal monstru-reuniones. On ne posse
expectar de ili alquo quo ili per lor natura self ne posse dar. Ma esque
on vermen expecta it? Li congresse self es solmen li oficial cadre quel
oferta li ocasion necessi por li  labor del ductores extra li sessiones
purmen decorativ del plenum. Considerat sub ti vis-punctu li congresses
have un valore quel ne deve esser subestimat. Yo save tre bon quo
ili dat me, e quo es ver por me, es anc ver por altris. It ne es
possibil far se un image fidel de su colaboratores per li corespondentie
sol. Por qui have un oficie implicant cert responsabilitás, li personal
conossentie de su colaboratores es presc egalmen necessi quam li
ordinari capabilitás administratori. Ti avantage ne posse esser
compensat per alcun altri medie e anc li movement occidentalistic deve
profitar de tal ocasiones. To ne es tam desfacil. On ne besona organisar
un congresse in chascun annu. Un sol e unic *contact inter li ductores
sufice*. Si on vell obtener que li membres del Academie o del Senate
profita del ocasion por passar li vacanties in comun in quelcunc centre
turistic, tande on vell constatar que li moné ne esset expenset in van.
Naturalmen it va esser ínpossibil reunir omni membres, ma si solmen li
demí vell posser assister, tande to ja vell valer li pena.

[.author]
A{dot} Matejka

'''

Malgré li pessimistic considerationes del articul de I.F., noi ne vole
abandonar li idé de un Occidental-congresse, ma noi desira antey bon
studiar li divers possibilitás evitar li mentionat ínconvenienties.
Interim noi questiona li ductores e propagandistes de nor movement quo
ili opine pri un eventual pur-labor-reunion in Chapelle in 1938. Ci
necun «distraction» vell tentar a deserter de nor sessiones. Un bell
natura vell tamen permisser reposa vacantial, e li vive-custas por 1-2
semanes vell esser plu modic quam in hoteles de grand cités. Noi expecta
*vor opinion pri ti suggestion, e secun li responses, noi va perstudiar
it*.

[.author]
F{dot} Lagnel

// Idistic response… {{{2
=== Idistic response…

Forsan tro entusiastic, un recentmen transit
ex-Idist exhortat altri Idistes a sequer le. Sin discusser li aptitá del
metodes ni precipue del objectes de su propaganda, noi reproducte ci sin
change li carte, quel il recivet del redactional-secretario de
«Center-Bladet», li max difuset Ido-revúe, omissente solmen li nómine
del destinatario:

____
Tre estimata samideano… -- Vu aspiras en Vua karto a ni ke ni devez
sakrifikar Centerbladet a ta demenda kozo quale Occidental. Ka Vu vere
kredas ke normala homi povas adherar a linguo tante konfuzoa de
idiotismi, neregulozaji, stranja vortformacuri e kun poligrafita
circkuleri senimporta. Se ni facus to ni konsiderus ni matura por
hispitalo por defektozi. -- Quon me konsilas a Vu ed omna Occidental-isti esas
studiar «serioze» por unfoye la linguala esencali e lore derivar de
lo, ke la linguo internaciona di la futuro mustas, absolute mustas esar
ulo tre tre simila ad Ido. -- Ke Matejka transiris ad Occidental esas vera
bonfacanta ago, nam ni esas felica esar liberigita de lua «kunlaboro».
Ni esus felica se plusa del destruktiva elementi transirus ad Occidental, nam
ibe li havas plu bona motivi destruktar linguala movado, nam Occidental vere
es destruktinda. Tamen ni ne timas Occidental, ol restos tam senimporta quale
nun ed es extreme bona, ke lua adherenti restez en la Occidental-uniono, lore
li ne facas domajo en la domeno dil mondolinguo. -- Kordiale Vua

3{dot} juni 1937

[.author]
Hellmut Röhnisch
____

// XXX NOTE: ci esset li marca original de págine -70-

E un stil-prova ex un duesim lettre (17.6.37) del sam autor al sam
destinatario:

____
… Me vere esas surprizita quale Vu povas esar
surprizita pri mea karto, en qua me deklaras la Occidental-isti kom dementa. Me
konsideras omna Occidental-isti kom homi ne-serioza e traktas li kom tali, do
li havas nulo serioza facenda kun la questiono dil mondo-linguo propre
dicita. Ni iros nia voyo ambe kontre Esperanto ed Occidental, e ni vinkos… esez
certa pri to. Irga kunfuzo esas absolute neposibla e ni sempre defensos
la legi dil internacioneso, logikeso, renversebleso, facila lernebleso
ed evfonetiko, savante ke nul altro povas esar plu skopokonforma kam
Ido. …

[.author]
Hellmut Röhnisch
____

// Li verd veritá {{{2
=== Li verd veritá

Quasi quam reverse al articul de J. Svec in li ultim
Cosmoglotta B pri qualmen on fabrica un movement de masses, noi trova in
«Heroldo de Esperanto» del 27. junio un articul «Kiel kutime…»
signat de «Gahler», ex quel noi cita:

____
Noi esperantistes fa grand brui por atinger che un o altri instantie
li usation de nor lingue, -- e poy? Yes, poy noi totmen plu ne atente li
scope atinget e bagatellisa it. Tal it esset anc pri li radio-emissiones
in Esperanto ex Roma. Un fort station audibil partú parla in nor lingue.
Li direction da a Esperanto li sam jures quam al grand lingues europan e
mette it in quinesim loc. Poy Radio Roma arangea un mult-promessent
concurs inter li auditores con vermen modest conditiones. Partú ti
concurs evoca grand interesse -- che li parlatores de lingues national.
250 franceses, 180 germanes, tant angleses e tant hollandeses. E, oh
scandale, solmen 40 mundlinguistes! Al samideano che li microfon, quel
ca combattet bravmen e sin nómine, on lassa li embarass e li blamage
córam li direction. Almen cent vell har devet partiprender por dignimen
representar Esperanto in Radio Roma e li Direction Turistic Italian.
…
____

// Verd previsiones {{{2
=== Verd previsiones

«Esperanto», li oficial organ de UEA, contene in su
numeró del 10. junio un articul «Li scene del generationes» signat de
«(Volk)» con ínacustomat profeties pri li future de Esperanto. Noi
cita:

____
… Por li future noi ne va dir mult. Quelc yunes videt Zamenhof
durant li guerre, just ante su fine; si un de ili ha comensat ferver, e
si il va viver long, il va portar li «torch» til li Centenari jubilé
de Esperanto… in 1987! Jules Verne, Robida e H. Wells, unit con
Ossendowski e Einstein vell possibilmen posser predivinar li aspecte de
ti munde futur… Ne omni nor infantes va viver ti centenari jubilé!
Forsan interim va evenir, secun li paroles de Zamenhof, ti «autoritari
congresse, quel… va far in Esperanto omni util ameliorationes, mem si
por to on vell dever changeat li lingue til complet ínreconossibilitá».
(«Esenco kaj Estonteco…», leet in 1900).

// XXX NOTE: li marca original de págine -71- esset in li sequent
// paragraf:

E nu, letor, vu strax vell posser comensar regretar li desaparition de
Esperanto in su form present…? No, tranquila vos… it resta, quam
un sant lingue,
sempre usat por solemni stil, sempre studiat quam patre del nov
mundlingue; li roman nationes ya studia li latin, li slaves li slavonic,
li germanes li gotic lingue. Per tal duplicitá li lingue del tot munde
vell aquisiter definitiv completesse, necessi por li ver lingue por omni
homes, e … li bell somnie del homanité por li bene etern vell devenir
efectiv.
____

// Cronica {{{2
=== Cronica

// Anglia {{{3
==== Anglia

Li propagation de Occidental in Anglia ne es un tache facil pro
causes queles deve esser evidenta  omni coidealist. Noi insulanes ne
senti li beson de Occidental tam fortmen quam p.e. li Svissianes e
Tchecos senti it. On posse observar in li historie que li grand idés e
li grand luctas productent les o productet ex les, secun li vis-punctu,
sempre atinge nor costas un poc tard. Sin dúbite it va esser sam pri
Occidental. -- Yo ha pensat mult pri li max bon maniere presentar
Occidental al Angleses. Un direct propaganda ne sembla me tre util. Ma
hay un simil problema sentit plu fortmen del Angleses: lor caotic
ortografie. Noi Occidentalistes atente tro poc al possibilitá de su
reformation. Durant li du o tri annus just passat ha evenit in Anglia
coses strangi por un land generalmen considerat quam tre conservatori.
Yo abstrae del politica e mentiona solmen que li decimalistes ha just
comensat un grand campanie. Si li decimalistes gania alcun successes, it
es cert que li simplificatores del anglés ortografie va reatinger li
confidentie. Lor cardinal obstacul ha esset lor discordie. Nu ti
obstacul va certmen esser superat. It es tre possibil que ili va
consentir pri un programma de reform quel ne va auxiliar li propaganda
de Occidental, p.ex. on posse changear li parol anglés «circulation» a
«surquelaeshon». Pro to yo proposi que noi Occidentalistes prepara un
projecte de reform basat sur Occidental e propaga it junt con
Occidental. Yo self espera preparar un tal projecte, ma it es possibil
que yo ne va posser trovar li témpor. Yo do mentiona it al coidealistes
pro que it es un urgent afere. Si li ortografie quel noi proposi es tam
fonetic quam ti de Francés, it va esser util.   S.B.

// Argentina {{{3
==== Argentina

Li revúe «Organización Obrera» de Buenos-Aires publicat in
su numeró del 1. may 1937 un facsimile del quittantie usat del
«International Association del Laboreros» con li textu del formularium
printat in Occidental. Noi specialmen saluta ti practic adoption de
Occidental per un proletari organisation quam concret pruva contra li
malevolent e fantasticach assertion que «Occidental servi solmen li
erudites», durant que minu clar e comprensibil sistemas vole esser
creat just por li besones del laboreros.    C.R.

// XXX NOTE: ci esset li marca original de págine -72-

// Belgia {{{3
==== Belgia

Li jurnale «La pensée» de Bruxelles publicat li information
del Occidental-Presse.

// Francia {{{3
==== Francia

Coidealist Ing. E. Pigal (Wien) prendet parte in li
conferenties de un international Tecnic Comité quel havet loc in Paris
in junio 1937. In ti ocasion sr Pigal anc incontrat nor coidealistes
L.M. de Guesnet, Schreiner e Paul Ebor e altri occidentalistes de Paris
in un amical véspere. Li conversation in li Occidental-Societé de Paris
esset fat solmen in Occidental e tractat precipue li continuation del
successosi demarches del Occidental-Union in li international circules
del tecnica e scientie, pri quel specialmen nor viennesi coidealistes fa
mult valorosi eforties. -- Sr Pigal expresse su cordial mersí specialmen
a sr de Guesnet pro li mult amabil auxilies durant li sejorn in Paris.

In sam témpor nor sviss coidealist Major H. Tanner havet ocasion visitar
nor amicos in Paris.

Li avocate A. Michaux ha morit. Ti eminent mundlinguist esset in comensa
Esperantist e organisator del unesim congresse de Esperanto in Boulogne
s.M. in Francia. Poy il publicat un propri sistema «Romanal», quel
ganiat un cert fama. Michaux esset un frequent contributor al
interlinguistic revúe «Tolero-Interlanguages.»  pl.

// Irland {{{3
==== Irland

Li universitá de Dublin ha nominat nor eminent coidealist prof.
C{dot} W. von Sydow doctor honorari. -- In Irland es nu propagat un lingue
neo-irlandés demí-artificial. Su autor, quel ha studiat Occidental, ha
composit ex divers dialectes irlandés (gaelic) un lingue simplificat con
un grammatica presc tam facil quam ti de Occidental. Noi espera posser
comunicar in un del proxim numerós de Cosmoglotta B detallies pri ti interessant
idioma nominat «Eeris». Li autor fa in sam témpor un efectiv
propaganda por Occidental inter li yunos de catolic colegies de Anglia.
  I.F.

// Italia {{{3
==== Italia

Li linguistic revúe «Le lingue Estere» in un nov formate e
tre bell aspect continua publicar anuncias pri Occidental *in*
Occidental. -- Li grand bisemanale «Fronte Unico» (L'idea di Roma)
contene in su rumeró del 6. julí un grand articul-anuncia pri Occidental
in Occidental de coidealist Dal Martello.   I.F.

// XXX NOTE: li marca original de págine -73- esset in li sequent
// paragraf:

// Svissia {{{3
==== Svissia

«Revue Internationale de Sténographie» publica extra su
serie de Occidental-curs, in su numeró de junio-julí un traduction occidental
del «Querc e canne» de Lafontaine, fat per nor mort coidealist sr.
Creux. -- «Volksstimme aus dem Fricktal» publicat li information del
Occidental-Presse, sammen un jurnale del canton Schwyz, de quel noi ancor ne
posset aprender li nómine. -- «Le Curieux» reproductet li articul pri
li «petit nègre» del «Feuille d'avis de Lausanne». --
«Schweizerische Jugendherberge», organ del sviss societé por albergas
de yunesse, informa in su nró 5 de may pri li articul concernent in
Cosmoglotta. Li societé «Pro Juventute» da informationes pri
Occidental a demandantes. -- «Schweizerisches Gutenberg-Museum»
insertet in nró 2 de 1937, p. 157 un extracte de nor prospecte in
Occidental. -- Un elementari curs per corespondentie por persones de
german lingue matrin, con corection de taches es in edition fine de
julí.

// XXX TODO: Confirmar formate «11. julí» contra «11 julí»:

Li 11. julí passat per Lausanne nor coidealist A. Matejka ex Amsterdam
por incontrar srs Berger, Lagnel e Federn. Ti convenida esset un grand
plesura por nos omni. In hores de agreabil conversation noi memorat
témpores e combattes passat, li strangi e ínprevisibil changes del vive,
e li diferent vias sur queles it ha ductet chascun de nos de Ido a
Occidental; li favorabil situation present da fort esperantie por mem
plu successosi labores futur. Un tur in barca sur li aqua verd smeraldin
del Lago Leman, circumdat del Alpes brilliant in li sole, finit un
convenida de amicitá e harmonie perfect.   I.F.

// Tchecoslovacia {{{3
==== Tchecoslovacia

In li cité Lomnice n. Pop. in nord-ost Bohemia existet
un circul de idistes contant 10 membres. Su ductor esset sr Fr. Havlic,
quel ante ne long témpor visitat in li proxim cité Rovensko p. Tr. sr
Jaroslav Podobský por informar se precismen pri Occidental. Pos har
perstudiat it, il ha referet in ti idistic circul pri it, e li resultate
esset que 7 membres acceptet Occidental, li altris resta neutral. Li nov
Occidental-circul conveni du vezes per semane e studia Occidental. Mult success! --
PAX, revúe del pace, organ del International Cultural Liga, apari in
Praha in du editiones: tchec e international (in lingues german, francés
e anglés). Li ultim nró 13 del IV annu, may 1937, publica un articul in
Occidental: «Li cordie del pace.» It es li traduction del redactional glosse
in li priori jurnale tchecoslovac «Lidové noviny», publicat ye Pasca
(28.3.37), in ocasion del customal ceremonie del Rubi Cruz tchec,
nominat «Li pace de Deo» (Trad. de Jaroslav Volný, Praha). Li
redaction del revúe PAX ha adjuntet al textu li sequent remarca (in G e
F): «Li textu sequent es in li lingue auxiliari Occidental. Nor amicos
ples comunicar nos in quel mesura vu ha comprendet li textu!» -- In 1937
PAX apari in 12 cadernes, 6 tchec e 6 international (in G, F, A). Li
precie del abonnament por li international edition es SFr. 1.20.
Redaction-administration: Praha II., Na Zborenci 18. -- Noi recomanda ti
revúe a omni amicos del pacifisme.   J.P.

// USSR {{{3
==== USSR

Nor coidealist Kofman in Odessa informa nos, que su manuscrite
del grand lexico Russ-Occidental es pret a printar.   F.L.

// APIS. Nov adresses {{{2
=== APIS. Nov adresses

// XXX TODO: Confirmar aspecte original.
// XXX FIXME: Unificar aspecte del liste.

FRANCIA  Gérardner (Vosges)

220{dot} Sr Chabaud, René / 5e B.C.P. 3e Cie. / Chasseur (1915) F.Ido.H. --
O.H. cor 01.05.15.37.42.58.74.77.80.91 exch ill pc of F revúes.

HISPANIA.: Ples supresser nró 98 Barcelona e reconsiderar 99 Figueres
valid.

ITALIA Bari

219{dot} Sr Bisceglie, Marco / Via Capurso 187 / Studianto (1916) I.F.G.L. --
O.G.: exch. revúes, pc ill. coresponde solmen secun propri iniciative!

// XXX NOTE: ci esset li marca original de págine -74-

Grisgnano di Zocco (Vicenza)

216{dot} Dr Dal Martello, Emilio / Ingeniero (11.11.1899) I.F.G.Ido -- O: cor
por far conosser e difuser Occidental.

Pavullo nel Frignano

217{dot} Revúe «Italia Filatelica», oficial organ de A.I.E.T., redactor:
Sr Giuseppe Bevilacqua. Scope: exch pm, ill pc, libres, revúes,
jurnales, musica, corespondentie etc.

TCHECOSLOVACIA    Praha XI

218{dot} Dr Stastný, Karel / Dvorákova 27 / Financial consiliero (1902)
T.F.G.L. -- D.G.: 33.34.35.79 (turisme), event. cor. gen. tem.

****
Por litt payamentes ples usar li Bons del Institute Occidental. Ili es
acceptet: Ples comparar liste Cosmoglotta B p. 58
****

Italia: Dr E. Dal Martello, Grisignano di Zocco, Vicenza

Norvegia: Karl Krogstad, Bersv. vt. 16., Trondheim

****
«Quel bon-cordial hom vell possibilisar a me e mi familie (marita e
filietta) li fundation de un nov hem ucunc in li munde -- o un cura de
refriscation e recreation a mi marita e filietta (etá 2 1/2 annus) per
gratuit restada in propri dom?» (Anunciant es sin labor ja desde quelc
annus e trova se sin possibilitá legal propagar lingue international.) Ples scrir sub
«Fervorosi Propagandist» al Administration de Cosmoglotta.
****

// Ex li paper-corb {{{2
=== Ex li paper-corb

On scri nos: -- de Wahl: Hurrá, hurrá, hurrá. Noi have «Ex li
Paper-corb», to esset just to quo noi besona. Nu omni altri revúes ha
devenit superflú. Farfarello: «Ex li PC» es li unic gazette por quel
it vale scrir. -- Pattinetti: Les págines de vor gazette es vermen
spirituosissim e propagandisticissim por lu Occidental.
Gratulationissimes.   Prof. S. Madhrepore: «Ex li Phapher-chorb» es un
excelllenth litth pholie.   Griggl Krónrabny: Ante poc mensus yo esset
ancor Volapükist. Ma leente PC, qui vell posser resister? Coidealistes,
amat amicos, yo presse vos a mi cordie. Yo es vor, vor, vor por sempre.
G.B. Shaw: Very nice indeed, your little waste paper basket. But I
don't understand why you didn't stay in it.   Presidente Roosevelt:
Subrider crea li prosperitá del munde. PC fa subrider. Ergo it es un
essential element por li prosperitá.   Duc de Windsor: Yo mersía PC, li
unic gazette quel ne ha raportat pri mi maritage.    Hellmut Röhnisch:
Omni Occidentalisti es idioti. PC esas apta organo por li. Me nur
deziras, ke li lernez che me e CB la eleganta e serioza stilo
redaktala.    J. Svec: Ples self leer in «Occidental-Bulletin», Annu
III, nró 26 (6) del 15 junio 1937.

// XXX NOTE: ci esset li marca original de págine -75-

Academic comunication: Yo have absolutmen necos a far e besona urgentmen
quelc labore: Ples strax inviar omni idé pri changes in Occidental. Ples
ne perdir valorosi témpor per reflecter it: ples inviar ínmediatmen pos
vor inspiration; ne ajorna a deman, quo vu posse far hodie! Li
Ido-Academie have til nu li championatu: it discusse 156.3
change-propositiones per mensu e adopte necun. Yo in contra promesse
adopter omni proposition sin discusser necun. Si pluri tal propositiones
vell contradir unaltru, yo tamen deve atender un mensu inter li
adoptiones por evitar un tro fort zig-zag. Ples creder Esperantistes e
Idistes, li max sagaci criticos de Occidental: Occidental es mal, pejor,
pessim, fushlaboruro. Ples explorar vor cerebre. Noi solmen atende vor
idé por ameliorar it, e poy Occidental, «fushat» durant 30 annus, va
in fine esser perfect.   -- Interim Famodern, Sectario del Adoptemie.

Un benevenit response:  Qualmen un russ vell scrir Occidental:

Nitchevo bon índisciplina. Soviet collectiv tzar. Litt experiment -- bon
experiment. Occidental complicat. Articul superflú. Russ nitchevo
articul, parla bon sin it. Parol «es» superflú. Russ nitchevo «es»,
parla bon sin it. Va supresser. In contra necessi conjugabil
interjection: «Vi, ples, yes» -- singulari formes, chocant quande dit a
pluri persones. Russ interjection conjugabil plural. Adjunte duesim
person plural finale verbal «-te» a interjection, pronunciar «-tye»:
«Vitye, plestye, yestye». Ili vermen bell e natural. Litt modification
(important nam frequent) ne aporta desfacilitá a nor bellissim
linguette. Ili tut facil e natural por russos, do anc por altri homes.
Compensation complet: Articul e «es» supresset, conjugation de
interjection ganyat. Occidental plu bell por russ propaganda. Academie
nitchevo discusser. Tovaritch De Wahl nitchevo decider. Tovaritch
Secretar nitchevo publicar. Yo self adoptiv comité.    -- Komplikey
Desvassilyevitch Proposoff

// XXX TODO: Expander «Rem.d.Sec.»?:

Rem.d.Sec. Li proposition es excellent. It es just to quo mancat nos.
Noi mersía sr K. Desfacilyevitch cordialmen por su Proposition aproximar
Occidental al russ lingue. Ples inviar nor ancor proposition aproximativ
a altri lingues! Pro causes de neutralitá e internationalitá, Occidental
deve aproximar se a omni national lingues in sam témpor. It va esser un
grandiosi amelioration.   I. Famodern.

ifdef::original-tocs[]

// Contene: {{{2
=== Contene:

- Per plen segles.
- Considerationes optimistic de un cassero -- Quande yo studiat Esperanto.
- Li comun medies del intercomprension e li realitá del lingue
  international.
- Congress-problemas.
- Idistic response.
- Li verd veritá.
- Verd previsiones.
- Cronica: Anglia -- Argentina -- Belgia -- Francia -- Irland -- Italia --
  Svissia -- Tchec. -- USSR -- APIS -- Bons.
- Ex li paper-corb: On scri nos -- Academic comunication -- Russ propos.

endif::original-tocs[]

Pro un erra del expedition, quelc abonnates ne ha recivet li nró de
junio de Cosmoglotta B. Noi peti excusar ti desagreabil erra. Noi ja ha inviat
li numeró a omnis queles ha reclamat it, e peti omni altris queles ne
recivet it, strax reclamar it.

// XXX NOTE: ci esset li marca original de págine -76-

// Cosmoglotta A 117 (1937-09/10) {{{1
== Cosmoglotta A 117 (1937-09/10)

COSMOGLOTTA, sept.-octobre 1937. (Annu XVI.) No 6 (117)

ifdef::original-tocs[]

// Contene {{{2
=== Contene

- Li ver historie del lingue international (Fine).
- Un regard in li futur.
- Esque Occidental es un constructet lingue.
- Statut del Occidental-Union.
- Interessant experiment pri Occidental.
- Li testament de odie.
- Bibliografie.
- Cronica.

endif::original-tocs[]

// Li ver historie  del lingue international (fine) {{{2
=== Li ver historie  del lingue international (fine)

LI FALS DIRECTION.-- In fact li ultim annus  del 19esim secul esset un
epoca tre favorabil por un ínpartial concurs inter omni sistemas de lingue international
sin li  influenties comercial. Volapük hat morit, null altri  sistema
hat ancor prendet li plazza. Li naturalistic  conception vell har posset
successar; Lott de Austria, auxiliat de De Wahl, hat in fine creat li
«Mundolingue», de quel li final form esset publicat in 1899. Mult
interlinguistes in ti epoca esset favorabil a un sistema basat sur
naturalitá e ne sur un  schematisme demí-artificial. Li idés de Lott e
De Wahl  posset trovar ja un favorabil terren. Regretabilmen li tenacitá
de De Beaufront directet li interlinguistes vers un fals direction.

(Image: E. de Wahl, yun pedagog in 1897.)

Li serie del revúe «Esperantist» de 1899, quel yo possede, pruva que,
in ti epoca li naturalitiá havet ja  partisanes queles considerat li
obligatori acusative quam superflú ballast. Ma De Beaufront interprendet
pruvar que ti obligatori acusative es absolut necessi anc por indicar li
direction!  Quande on di: la kato saltas sur la tablo, on ne save --
assertet De Beaufront -- ca li cat es ja sur li table o ca it salta a
il. Ergo li accusative deve esser obligatori! Per tal stupid argumentes
il successat imposar Esperanto con su defectes e eliminar li sistemas
plu naturalistic.

Sovente De Beaufront ha laudat se pro su salvation de Esperanto, durant
li epoca  de 1894 til 1901, e dit: «Sin me Esperanto ne vell exister
hodie!» Yes, ma noi vell haver alquicos plu bon: Mundolingue o Idiom
Neutral! Forsan 40 annus de evolution  del lingue international vell har esset
anticipat e economisat.

DE BEAUFRONT E DE WAHL. -- Li polemica inter De Beaufront e De  Wahl
durat de 1922 til 1934, do 12 annus. It esset in fact li combatte inter
li conception  old-mecanistic del lingue international e li nov conception naturalistic.
Poc a poc De Wahl demolit li pseudo-scientic argumentes de De Beaufront.
It es ínpossibil citar ci mem li max important criticas de De Wahl
contra Esperanto-Ido, mem li passage max significativ de su long lucta
por li naturalitá, ma nor letores va posser leer to in li brochura
«Spíritu de Occidental».

Por ilustrar li mentalitá de ti epoca, vi un tragi-comic episode:
Durant li congress de Cassel in 1923, li Idistes  queles hat esset
impressionat del ardent criticas publicat in Kosmoglott contra li
pseudo-scientic base de Ido,  constatat subitmen que De Wahl esset in
lor ranges. Li revúe Mondo racontat poy: _Do vice prizentar su kum
apertita  viziero koram la preziderio, ica bravo preferis inkognite
plasizar su dop la dorsi dil asistanta kongresani. Lua konduto tre
similesis ta di sekrete askoltanta spioni._ De Wahl comparat a un
spion, to monstra un poc li statu del spiritu del epoca!

Li Idistes volet far parlar le, il refusat. On insistet energicmen.
Finalmen il dit quelc paroles in Occidental, ma pro que il ne esset
orator, li Idistes triumfat e Mondo concludet que li «atako» de Wahl
esset «fiasko». Desde tande De Wahl esset considerat quam _la viro
qua ne povas pardar en sua propra linguo!_ (Mondo, august 1923).

// XXX NOTE: ci esset li marca original de págine -81-

In su polemica, De Beaufront sempre fat remarcar se per su special
maniere de discussion, forsan debit a su education jesuitic (il esset
doctor in teologie). Il usat alternativmen argumentes contradient
unaltru, secun quo il volet justificar. Su discussion con li linguist
Meillet esset tipic. Meillet in su conosset libre «Les langues dans
l'Europe nouvelle» hat criticat Esperanto-Ido pro que ili selectet li
parol hund-o, solmen germanic, quande can es mult plu international e
conosset anc del Angleses per li adjective canin. De Beaufront respondet
le per un long dissertation por pruvar que li radica kan ne es possibil
in li lingue international nam li can masculin, kan-ul-o e li feminin kan-in-o vell
conflicter con li tube «kanulo» e li dent canine!  Un bell exemple de
scolastic rasonament! Si un conflict existe, it es precismen pro que
Esperanto-Ido ha mal selectet lor sufixes. Li sufixe -in in realitá ne
have li sens feminin, ma ti de orígine (in ti casu can-in-e es just
derivat de can). E li finale -ul nequande significat un masculin, do
canul {equals} can masculin es absurditá.

Li sam De Beaufront quel in 1916 (in «La langue auxiliaire et
l'armée») proclamat: Ido possede un practic qualitá essential quel
mette it in unesim rang: su ínmediat comprensibilitá, ti sam De
Beaufront publicat 1928 un grand articul sub li titul: «La tre bel
deceptilo (= deceptive) dil quika komprenebleso» e afirmat que
Occidental «dupa li publica per ti famosi comprensibilitá»! Altrimen
dit, li sam qualitá laudat in Ido ha devenit sin importantie quande it
esset possedet de Occidental. Benque li despite es un sentiment homan,
on ne posse impedir se protestar contra un tal exemple de
ínconsequentie.

Un de su amicos in extase de entusiasme, nominat le un vez: «li old
leon»! Plu just vell har esset: «un old cameleon».

Durant li ultim demí-secul De Beaufront ha sempre ludet un rol
desastrosi in li lingue international: In 1894, quande Esperanto posset ancor facilmen
esser reformat, De Beaufront fat naufragear li afere con un pretext
risibil; de 1890 til 1900 li idés tam just de Lott posset victoriar con
su Mundolingue: De Beaufront lansat li interessates vers un fals
direction del demí-artificialitá, preparante li hegemonie de Esperanto.
Quande in 1907 ofertat se ancor un vez li ocasion soluer scienticmen li
problema, De Beaufront denov destructet li afere per su jesuitic
conduida e su mal consilies; quande desde 1922 de Wahl demonstrat li ver
principies del lingue international, De Beaufront sempre contra-actet a un modernisation
de Ido.

Null hom ha esset plu nociv por li lingue international quam De Beaufront!

Su fine esset trist. Ardentmen combattet del partisanes del naturalitá,
in continui guerre contra su propri adeptes progressistic, il videt su
disciplos abandonar le li un pos li altri, su intim colaboratores,
Guignon, Bréon etc., morit pro olditá. Tenacimen il continuat polemicar
in su litt revúe contra Occidental, remachante sempre li sam argumentes
contra li naturalitá triumfant sempre plu. In 1934, sentiente venir li
morte, il composit li tabelle de omni su articules del Bulletin, quasi
un resumate de su argumentation, punctu final de su tot vive. Il morit
in verne 1935, sin parentes, completmen sol. On esset informat pri su
morte solmen per li buró postal, long témpor poy.

// Historie de ido {{{2
=== Historie de ido

Li historie de Ido ha esset bon resumat del conosset interlinguist
Weisbart: «Ido ne posset viver ni morir». De 1908 a 1914 sub li
energic duction de Couturat quel expenset su tot activitá (negligente su
labores filosofic e scientic ye li dolorosi astonament de su amicos), su
tot energie e su fortun (on asserte que il expenset plu quam Fr. 250.000
por Ido) li Ido-movement sempre crescet; just ante li guerre li
Ido-Union havet 1500 membres payant malgré li furiosi contra-action del
Esperantistes e li continui changes in li lingue. In fact, li
Ido-movement, desde 1908 ha sempre suffret del antagonisme inter
conservatores e progressistes. Li zamenhofan base adoptet pro esperantie
de un acord con li Esperantistes, esset strax criticat. Por calmar li
conservatores e li editores, on etablisset pluri vezes periodes de
stabilisation e por calmar li progressistes, on adoptet mult
modificationes queles omnis tendet vers li naturalitá sempre plu
desirat!

Malgré li resistentie obstinat de De Beaufront, sr Jespersen postulat
important changes, e proque su propositiones -- queles adver ne
constituet ameliorationes! -- ne esset aprobat de Couturat. Il
demissionat quam presidente del Ido-Academie in 1911 e cessat colaborar
al «perfectionament» del lingue.

Pos li guerre, li rivalitá inter Ido e Esperanto recomensat, minu acut pro
que Couturat plu ne vivet! De Beaufront devenit li ductor linguistic,
reorganisat li academie de Ido in 1920 (Mondo, august 1920). Su grand
cuida esset combatter omni tentatives modernisar Ido. Il finit presc
sempre su articules per li sam consilies: Prudenteso, sajeso, esez
prudentega, etc. Ni devas introduktar chanji prudentege.

Li movement ne posset reprender su amplore del epoca Couturat. Li unesim
Ido-Congress evenit in Vienna, organisat de quelc ingenieros, Pigal,
Janotta, etc., queles plu tard interprendet li difusion de Occidental.
In 1923, durant li 2-esim congress in Casel, li Ido-Union havet 904
membres payant. Desde tande li concurrentie de Occidental fat sempre
diminuer ti númer.

Solmen in 1927, li progressistes, gruppat circum li revúe «Mondo», fat
un revolution de palazzo. Ili apertet li revúe al líber discussion, it
es a omni sistemas de lingue international. Li redactor, sr Ahrbelg reprochat a De
Beaufront su conservatisme, proclamante que un lingue international deve esser fat del
linguistes! Il opinet que li idés de Jespersen ne hat esset suficentmen
egardat e instigat li grand linguist presentar un sistema basat vermen
sur li leges del linguistica. Jespersen quel hat renunciat completmen a
omni activitá interlinguistic, e mem brulat su documentes, colectet in
ti dominia, recomensat laborar e publicat in 1928 Novial. Li revúe de sr
Ahlberg, Mondo, devenit li organ del nov lingue e prendet plu tard li
nómin Novialiste.

In 1935 De Wahl e Jespersen decidet colaborar in amicitá. Desde tande li
duesim evoluet in li direction de Occidental. Hodie Novial es presc
identic a Occidental. Noi ne parla plu detalliatmen pri Novial, pro que
nor letores posse trovar in li ultim annus de Cosmoglotta omni
informationes necessi.

Ancor durant li annus 1932-1933 aparit in Belgia un idistic revúe «La
Muevi» in quel esset publicat un rubrica de líber discussion «Lingual
Parlamento» tre interessant. Ta on videt ortodox Idistes exposir lor
desires de reformes in Ido, reformes queles presc omnis converget vers
Occidental, benque in sam témpor on tre blamat it (contradition conform
al natura homan!). Quam in Mondo 1927, on postulat li revision del
finales heredat de Esperanto, li abandon del logica de Couturat e del
monosemie, quel esset contrari al teorie modern del pedagogie. (Secun
Decroly li frase es li prim unité, ne li parol.) Si li discussiones vell
har continuat sub li habil e inteligent duction de Fr. Honoré, certmen
ili vell har poc a poc fat surtir li Idistes del scolastic mentalitá
debit a De Beaufront. Regretabilmen li revúe morit bentost pro manca de
subtenentie.

// XXX NOTE: ci esset li marca original de págine -82-

ALTRI INNOVATIONES DE DO: LI SINTETIC PASSIVE. -- Couturat  credet har
decovrit un idé genial, identificante li sufix -eso (Occidental:
-itá) e li verb esar. Il etablisset li equation (sempre li algebra in
interlinguistica!) esar yuna {equals} yun-esar, do me esas yuna {equals} me yun-esas.
To sembla logic, ma Couturat extendet ti egalitá al verbes por obtener
li form passiv per un sol parol (passive sintetic):  1 . Esar laud-ala
{equals} laud-esar; 2. me esas laud-ata me laud-esas.

In realitá ti invention ne valet mult. It constitue un ínlogisme tam plu
grav que  Couturat volet far de Ido un modelle de logicitá. Li egalitá
nro l. es fals: Exactmen, it  vell dever esser: esar laud-ata =
laud-at-esar. Laud-esar have du senses, activ e  passiv, e li unesim es
mem plu logic quam li duesim, pro que li radica verbal have  un sens
activ. On vide do que li logica de Couturat es in realitá regules
conventional sovente contrari al logica.

Li form passiv presenta anc un defecte fonetic. Venient ante li finales
-as, -is, -os,  it acumula li sones sibilant, tam plu que plu tard Ido
adoptet mult radicas finient  per -ac. On talmen obtene formes quam
dicesis, facesas, plantacesas, violacesas etc.  (in Occidental: esset
dit, es fat, es plantat, es violat).

Ti tendentie al sintetisme quel es directmen oposit al caractere del
lingues modern, es un del tipic trates de Ido. It ducte a formationes
quam: me parenoyigesis -- on  deve bon reflecter ante trovar que it es
composit de par-enoy-ig-es-is. Un parol quam  plen-ig-es-as (Occidental:
es plenat) es ne solmen plu long quam in li lingues natural,  ma anc
plu desfacil a analisar.

LI TRI INFINITIVES DE IDO. -- Li geometric spíritu de Couturat inspirat
le  ancor un altri reform: li infinitives passat e futur. Extendente al
infinitives li sistema del vocales del témpor: i, a, o, Couturat format
li infinitives passat -ir, present -ar,  futur -or, Ye unesim vise to
sembla esser un agreabil simplification vice li complicat formes de
Esperanto

Esperanto: esti veninta, veni, esti venonta. Ido: venir, venar,
venor.

Ma in li practica ti innovation monstrat se quam ínutil e misguidant.
Paroles quam  ven-ir, fin-ir, aud-ir etc. suggeste ínevitabilmen
infinitives present, ne passat. Ma cos plu grav, li formes futuric per
-or conflicte con li paroles international indicant un  actor:
Ido-paroles inspekt-or, redakt-or, produkt-or, direkt-or etc. es
comprendet ne  quam verbes ma quam persones, conform al signification
international. E ti regretabil  schematisme havet un altri consequentie.
It impedit Ido adopter li sufix tant international  -or por li
persones; it devet contentar se per -ist, mem por li casus u it es
fals.  Centes de derivates esset talmen mutilat.

It esset facil evitar tal defectes per formar li infinitives passat
analiticmen quam in  Occidental. Li form futur es tam rar que it ne vale
parlar pri it. Yo examinat in Ido  omni casus u ti infinitive es usat, e
sempre it esset ínutil. It sembla mem tam ínacustomat que De Beaufront
por preciser su sens adjunte sovente li adverbie future  pos it, quo fa
un pleonasme. In li altri casus li contextu indica suficentmen que it
acte se  pri un action futuric. P. ex. un formul redactet de De
Beaufront self di: Me  signatinta, per la honoro promisas praktikor e
propagor Ido.

It sembla que quande on «promesse» alguo, to es por un facte ni
passat, ni present, ma futur! Si on vicea li supra infinitives per
praktikar e propagar, li frase have  exactmen li sam signification. Noi
posse dir que in omni casus u li Idistes usat lor  futur infinitive, li
idé del futur es ja expresset del contextu! Ma Couturat e De Beaufront
semblat complicar pro capricie li lingue ja suficentmen complicat de
Zamenhof.  To fa nos remarcar que li tri formes present, passat, e futur
del participies activ e  passiv de Esperanto es forsan teoricmen
ingeniosi, ma in practica un sol participie activ  e un sol passiv vell
suficer, quam pruva ii exemple de Occidental. Nequande Occidental  ha
esset minu clar quam Esperanto, e usante it, on nequande hesita inter
-ata o -ita  quam to eveni in Esperanto.

// XXX NOTE: ci esset li marca original de págine -83-

INTERLANGUAGES. -- Por reorganisar li Ido-movement e reunir
reformatores  e conservatores, li Ido-congress in Ziirich 1920 hat
nominat un comité composit  del max activ Idistes parisan: Matejka,
Papillon e Matmą.

Durant que il apoyat li action pro-idistic de su colegos, sr Mauney
interprendet  far reyer li reciproc tolerantie inter li interlinguistes
per li publication de un revúe  mensual in quel chascun autor posset far
inserter su articules in qualcunc lingue  contra payament del
print-custas. Li revúe nominat se Tolero (= Tolerantie), poy
Interlanguages. Su contenete esset tam heteroclit que null impression
general, null  influentie posset emerser de ti comparation. Chascun
autor laudat su merce, criticat  ti del altres e restat sur su position.
Interlanguages vell har posset haver li sam utilitá  quam antey
Progress, su redactor vell har posset selecter e publicar solmen
scientic  e vermen valorosi articules. Regretabilmen li obligation
inserter omni articules payat  fat de ti tribuna un van parlatoria in
quel lu bon, lu mal, lu burlesc, lu risibil, lu trist  esset strangimen
mixtet. Tamen noi audit li opinion que Interlanguages esset util, pro
que it servit quam «exversuore» por omni projectes plu minu mediocri
de quel li  autores antey sovent hat molestat li seriosi revúes. Pos 6
annus de existentie Interlanguages devet cessar pro ii economic crise.

ROMANAL. -- Inter li reformistes de Esperanto queles in li Delegation
max mult  instigat Couturat far adopter Esperanto reformat, trovat se
anc li presidente del unesim international Esperanto-congress 1905 in
Boulogne sur Mer, avocat sr A. Michaux.

Michaux e Couturat exchangeat in 1907 ínnumerabil lettres in queles ili
serchat li  max bon pronomines del futur lingue. Ancor in li fine del
annu, Michaux inviat pluri  propositiones de reformes al Comité del
Delegation e al Comission permanent. On  adoptet de il su possessiv
pronomines ilsa, elsa, olsa abandonat plu tard.

Couturat cert que Michaux vell apoyar le por lansar Ido, ma vice to,
Michaux  eat al Academie de Interlingua e elaborat un nov sistema,
Romanal, quel aparit in 1910! A Couturat, completmen scandalisat per un
tal desertion, Michaux alegat su  gust personal (!) Li ínconsequentie de
Michaux explica se probabilmen per li rivalitá inter chefes. De
Beaufront ne esset amat, it esset un grav erra investir le li patrinitá
de Ido! Certmen li nómin de Michaux vell har esset plu simpatic.

Romanal de Michaux es inter Interlingua e Esperanto. It adopte li
ortografie latin,  ma addi vocales final por indicar li function
grammatical. Quam li altri projectes del  epoca, anc Romanal ne posse
retrovar li derivates international per su propri regules.  It circumea
li desfacilitá per eliminar por exemple li sufix -ion, viceante it per
-ade (p. ex. deriv-ade vice deriv-ation). Li mutilation del natural
paroles resultant de to explica sat bon que desde su nascentie (1910)
Romanal benque sempre propagat e mem laudat del comission del Liga de
Nationes (vide in supra), ne posset ganiar adepte til  hodie.

NOV-ESPERANTO. -- De Saussure ne solmen oposit al regules de Couturat
li  prncipie de necessitá e suficentie per quel il pensa justificar li
fundament de Esperanto,  ma il serchat ancor ameliorar ti lingue
modificante it un vez ye un punctu, altrivez  ye un altri punctu. Desde
1910 il ha publicat presc un decene de reformes de Esperanto,  e mersí a
su grand fortun, editet chascun vez un enorm quantitá de grammaticas,
vocabulariums, etc. queles ne tardat esser antiquat.

Su ultim project es Nov-Esperanto, quel difere de Esperanto precipue per
li tabelle del corelatives, per li plurale per -n, li acusative per -u,
supression del lítteres circumflexat e per un serie de radicas. Vi un
exemple de Nov-Esperanto:

Mi alnomis mu Ant-Ido precize kar mi chite defensis la principun de
Esperanto konter la  komplikajon de Ido. (Vide anc Doc. 28.)

[.author]
R{dot} Bg.

// XXX NOTE: ci esset li marca original de págine -84-

// Un regard li futur {{{2
=== Un regard li futur

Li scol e li radio va haver un vez li decisiv influentie ye li futuric
evolution e developation del lingue international. Ili es du grand e
potent factores; sin lor colaboration li idé del lingue international va nequande
realisar  se. It es necessi recrutar sempre nov e nov adeptes, apt usar
practicmen li lingue international in lor vive. Li old adherentes del idé va morir un pos
li altri e qui  va remplazzar les? On deve trovar sempre nov adherentes,
recrutar por  li idé li nov generationes, ma on ne posse lassar ti
evolution solmen  a un hasard. Li afluentie de nov forties deve esser
fundat sur un firm  base -- e to es li scol e radio. Sin li
colaboration del scol li movement  del lingue international similea a un fluvie sin li
afluenties, a un fluvie, quel perdi  su aquas in li sand del desert. It
es un córpor sin li cordie! Qui have in su manu li yunité, ti have in
su manu li future del nation.

Existe homes, queles crede, que ti problema posse esser soluet per
decretes de ministeries. Interim ne existe un tal potent dómino o
institution, quel vell posser editer un tal órden. Quande li
scol-instanties va persuader se pri li fact, que lingue international
vive,  on va editer anc tal decretes. It ne va evenir per un colp.
Alquel state  va realisar it in plu proxim témpore, li altri plu tard.
Ma ante que li lingue international va esser introductet in li scoles, it deve esser
aplicat in li practic  vive. Pro to noi deve developar omni nor forties
specialmen in ti ci direction por transear ex li stadie de teoretic
discussiones in li practic aplication del lingue! Li practic aplication
es:

1. Usar li lingue international in li vive personal; organisar se,
   leer li revúes, libres, coresponder, parlar.
2. In li vive social: in convenidas e congresses de divers
   institutiones, clubes, federationes national e international.
3. In li presse, scienties, comercie, industrie, education, arte etc.

Chascun branche de ti aplication deve haver su special organisation,
deve divider li labor, it deve haver un plan del labor! In omni ti
branches del homan save noi es solmen in li comensa, it es necessi
posir li fundamentes del futur evolution, laborar metodicmen, secun
plan, bon conosser nor tache e li termin.

Li lingue international ne es un ludette por far passar li témpore, it ne es un sport,
ni li camp por homes amant ínfinit discussiones, it ne es plu un
problema linguistic (per Occidental ti problema es ja soluet in perfect
maniere), ma su difusion es nu un problema tecnic: dar ti instrument
del  international intercomprension in li manus de omni homes, queles
besona it por su international relationes -- hodie it es presc omni
homes!

Ergo: ad avan in ti labor, in ti lucta, vu omnes, servitores del
occidentalistic idé! E ples sempre con grand estimation pensar pri
iniciatores de ti idé, inter queles va sempre haver un honorabil plazza
li  creator del Occidental, nor estimat e amat professor Edgar de Wahl!
Noi omnes desira le hodie e por sempre li revivification de su
forties  en plen success de su idé!

[.author]
Jaroslav Podobsky (Tchecosl.)

// XXX NOTE: ci esset li marca original de págine -85-

// Esque Occidental es un constructet lingue? {{{2
=== Esque Occidental es un constructet lingue?

On ha nominat Occidental un lingue naturalatri. To es certmen  un erra.
Occidental ne es naturalatri ma simplicmen natural e crescet.  On va rider! Nu
bon! esque un fox-terrier, un bulldog, barsóy, mops,  basset, etc., es
canes natural o constructet? Sin li cuidas e li arte elevatori,
generatori e copulativ del hom, solmen per se self, ili nequande  vell
exister. E malgré to ili es vivent e ne machines, robotes e canuncules
(on ne posse dir homuncul!) Hodie on fa grand experimentes in Germania
por retroviventar li extintet rasses del Wisent e del savagi cavalle,
antey hant populat Europa. On fa to per Mendel-ism, per apt
copulationes, elimination de ne-desirat qualitás, elevation e
infortiation de  special caracteres distintiv, etc.

Just lu sam fat li autor de Occidental. Del ancor vivent latin il obtenet un
genitori materiale quel il copulat con existent formes in li vivent
lingues, eliminante pluri antiquat qualitás, etc. In li tot lingue Occidental
ne es ni un sol purmen inventet o mem falsmen aplicat natural element,
quam to es tre sovent trovat in li altri mem max progresset e perfect
lingues constructet.

Qualmen? on me va dir, ma por exemple scrir, leer. extinter, etc.,
quel omnes ne existe ni in un sol lingue vivent. Certmen, ma ili ne es
inventet, sam quam un fox-terrier ne es inventet. Ili ha nascet per sagi
copulation de divers «rasses» de ti paroles in li existent lingues.
P{dot} ex. scrir,  -- scrit, -- scrit-ura. It es li resultate del
copulation del  F. écrire (antiqui escrire) -- écrit, écriture e li
italian scrivere -- scritto,  scrittura. Per li copulation noi ha
recivet un totalmen regulari  verb con regulari derivationes, quel in
latin contenet mult irregulari  formes, solmen partmen eliminat in li
modern romanic lingues.

Aha! un sorte de chimere, quam un leon con cap de tauro e pattes  de
avio! Nu, chascun save, que tal animales on ne posse reciver per
copulation, ili resta chimeres nerealisabil in vive. In li linguistica
li  experiment ha esset fat in grand extension per Sr. J. Weisbart in
su  Medial, p. ex. D Locke e F boucle da in Medial lokl; F éviter + D.
vermeiden emidir. A joy + D Freude {equals} joid. Ma il self ja desde long  ha
evidet li falsitá de su experimentes.

Ma ti experimentes devet esser fat un vez por convicter li skepticos.
Noi save que in quelc casus on posse copular animales de divers
species,  almen de sam génere, si ili ne es tro desproxim, p. ex.
cavalle e ásin,  ma li mul es steril. In li lingues tal combinationes es
in cert casus usat,  ma specialmen in technica, p. ex, tele-vision,
combination de antiqui  mort grec con latin ancor vivent, sammen
auto-mobil. Ma malgré li  grand inundation de tecnic paroles in li
natural vivent lingues, li  lingue self resta alquicos vivent in quel
reye ne li leges del tecnica ma leges psicologic. Sin egardar ti natural
leges on ne va posser introducter un vermen usabil lingue
international.  E. de Wahl.

// XXX NOTE: ci esset li marca original de págine -86-

// Statut del Occidental-Union {{{2
=== Statut del Occidental-Union

// Capitul I: Scop e organisation {{{3
==== Capitul I: Scop e organisation

§ 1. Li international association OCCIDENTAL-UNION es li universal
organisation (neutral in politica e in religion) por developar, propagar
e applicar in scientie e practica li international auxiliari lingue
Occidental.

§ 2. Li Occidental-Union es un juristic person e have su sede in li loc
de su Central Oficie (§ 33); li Central Oficie have li domicilie de su
director.

§ 3. Li oficial lingue del Occidental-Union es OCCIDENTAL in li form in
quel it  resulta ex li decisiones del Occidental-Academie. Li
Occidental-Academie es un scientificmen organisat institution del
Occidental-Union e have li scope: far li labores e decisiones necessi
por constant developament e li linguistic fundation de Occidental. Li
constitution e li labor-metodes del Occidental-Academie es fixat per un
special regulament.

§ 4. Li Occidental-Union vole realisar su scope precipue per:

a) li labores del Occidental-Academie e de altri institutiones (v. §
31);

b) li fundation de regional e de special organisationes por li
propaganda e li aplication de Occidental;

c) li arangeament de discurses, conferenties e congresses por Occidental;

d) li edition de prospectes, revúes, libres e li production de
grammofon-discos,  filmes e altri propaganda-materiale por Occidental;

e) li servicie de information del international presse;

f) li institution de oral, corespondential e radio-curses pri Occidental;

g) li institution de un servicie de traduction e de revision;

h) li emission de certificates de studie e de certificates de docentie
per li Occidental-Academie, etc.

§ 5. Li Occidental-Union prende revenues necessi por realisar su scopes:

a) ex li contributiones del membres;

b) ex eventual beneficies resultant de reuniones, de editiones, del
servicie de traduction e de revision e de altri arangeamentes;

c) ex subventiones e donationes.

// Capitul II: Membritá {{{3
==== Capitul II: Membritá

§ 6. Membre del Occidental-Union posse devenir omni fisic (individual) o
juristic (colectiv) person quel aproba li scopes e li eforties del
Occidental-Union e quel paya li membral contributiones.

§ 7. Li individual membres satisfa omni lor deventies e execute omni lor
jures personalmen o per substitutes possedent corect plenipotentie, li
colectiv membres (juristic persones quam: associationes, federationes,
corporationes, industrial o comercial firmas, scoles, institutes, etc.)
per lor legal o statutari representantes o per altri justmen autorisat
persones.

§ 8. Existe tri categories de membres: A. ordinari, B. extraordinari,
C{dot} honorari membres. Li ordinari membres posse esser (a) activ, (b)
protectori, (c) mecen e (d) perpetui membres o fundatores. (Secun li
direct o índirect modo de votation li activ membres posse esser (1)
immediat o direct membres del Occidental-Union, § 24, e (2) associat o
mediat membres, §§ 18 e 25).

§ 9. A. Ordinari membres:

a) Activ membres es omni membres queles conosse o studia Occidental,
propaga  it o utilisa it practicmen e queles obliga se payar corectmen
lor membral contribution (cardinal quote);

b) Protectori membres es omni membres queles practica o studia
Occidental  e subtene li Occidental-Union per summas equivalent
annualmen adminim li duplic cardinal quote;

c) Mecen membres es omni membres queles subtene li Occidental-Union
financialmen per adminim Fr. 50.— sviss por annu;

d) Perpetui membres o fundatores del Occidental-Union es omni membres
queles fa un unic subvention de adminim Fr. 500 sviss.

// XXX NOTE: ci esset li marca original de págine -87-

§ 10. B. Extraordinari membres: Persones queles ne practica Occidental,
ma desira subtener li eforties del Occidental-Union posse devenir
extraordinari  membres del Union, si ili paya li contribution previdet
por lor categorie (vide §§ 22 e 16).

§ 11. C. Honorari membres: Li titul de honorari membre es dedicat (§
30) a  persones queles per lor devotion a Occidental e lor activitá ha
contribuet un fort impulsion al Occidental-movement.

Jures e deventies del membres:

§ 12. Li ordinari membres (§ 9 a-d) have li sequent jures:

a) partiprender al votationes (vide §§ 24 ss.);

b) esser electet functionarios del Occidental-Union o de su
institutiones: li membres  del Senate (§§ 28 ss.) e omni
functionarios-gerentes totvez deve esser majorane(?);

c) signar un referendum; li referendum es li jure demandar que un
decision del Senate mey esser submisset al votation del Plenum; por
esser valid, li referendum deve reuniar adminim li signaturas de 1/4 del
total númer del honorari e ordinari membres del Union con jure de
votation;

d) signar un iniciative; li iniciative es li jure demandar li revision
del Statute o li studie per li Senate de un question quel interessa
altmen li Occidental-movement;  por li validitá de un iniciative es
necessi li sam númer de signaturas quam por un referendum (§ 12 c); un
special regulament determina li aplication del referendum e del
iniciative;

e) devenir Representante del Occidental-Union (§ 37);

f) reciver gratuitmen li oficial organ(es) del Occidental-Union (§ 36);

g) usar omni institutiones del Occidental-Union secun li special
regulamentes e  juir omni avantages queles li Union obtene por su
membres.

§ 13. Li extraordinari membres (§ 10) have li sequent jures:

a) partiprender al votationes con consultativ vote;

b) reciver gratuitmen li oficial organ(es) del Occidental-Union (§
36).

14{dot} Li deventies del ordinari e del extraordinari membres es:

a) payar corectmen, to es in plen summa e in just témpor, lor
contributiones  conform al §§ 9, 10, 16 e 22;

b) subtener omni eforties del Occidental-Union;

c) responder sin retard a omni corespondenties del oficial
Occidental-organes.

d) Li ordinari membres es in plu obligat practicar Occidental secun
possibilitá, precipue in li corespondenties mentionat sub (c), e
efortiar se por li ulteriori difusion de Occidental.

§ 15. Li honorari membres have li sam jures quam li ordinari membres, ma
ili  es liberat del deventie secun § 14 a.

§ 16. Tam long quam li Plenum ne decide altrimen (vide 22) o si it
omisse fixar li membral contribution por un ulteriori annu, omni activ
ordinari membre e omni extraordinari membre, ili mey esser fisic o
juristic persones, paya adminim Fr. 5 sviss por li calendari annu. In ti
casu li protectori membres paya adminim Fr. 10 sviss  por li calendari
annu. Si li adhesion de un nov membre comensa pos li 30 junio, e in
casus de desfacil economic situation, li Central Oficie posse conceder
un adequat reduction del membral contribution.

Aquisition e extintion del membritá:

§ 17. Por devenir membre del Occidental-Union it es necessi plenar li
oficial formulare de adhesion e expedir it al Central Oficie o comunicar
li adhesion in altri convenent maniere per scrite. Li Central Oficie
decide pri admission o nonadmission. Pri recurses contra li admission o
rejection de un nov membre decide li Senat.

// XXX NOTE: li marca original de págine -88- esset in li sequent
// paragraf:

§ 18. Membres de landal (regional, national) Occidental-organisationes
queles adhere li Occidental-Union automaticmen membres del Union tam
long quam li  landal organisationes paya por les li membral
contributiones. In absentie de un special acord inter li
Occidental-Union e un landal organisation ti ultim es obligat, por ne
perdir li jure de votation por su membres, transferter al Union por
chascun de su  membres contribution quel li §§ 9 e 16 previde por un
immediat activ membre (§ 9 a)

§ 19. Por renunciar li membritá del Occidental-Union it es necessi
informar per  scrit li Central Oficie ante li 31 decembre pri su
demission por li sequent annu. Omni  contributiones del current annu es
a payar ante li demission. Membres queles acte  contra li scopes del
Occidental-Union o queles ne satisfa lor deventies (§§ 14-16)  posse
esser excludet ex li Union (vide §§ 30 e 40).

// Capitul III: Organes del Union {{{3
==== Capitul III: Organes del Union

20{dot} Li Occidental-Union have li sequent organes de queles es:

Permanent institutiones

a) li Plenum (suprem decisiv instantie);

b) li Senate (directiv-administrativ comité);

c) li Central Oficie (administrativ-executiv Organ);

d) li Representantes (agenties por cert territorias, professiones.
etc.

Ocasional institutiones

e) li Congresses e

f) li Arbitral Instantie (arbitral tribunal).

Li Plenum:

§21. Li Plenum es li totalité del honorari e ordinari, tam individual
quam colectiv  membres del Occidental-Union. Inter li colectiv membres
del Union (juristic persones)  li landal (regional, national)
Occidental-organisationes, queles have autonom statutes  conform al
leges de lor land, have un privilegiat position in li Plenum (vide
§25).

// XXX TODO Confirmar «absolutorium».

22{dot} Li Plenum electe li Senate e decide pri su absolutorium in li fine
de su function, vota pri changes in li Statute, fixa li membral
contributiones e eventual extraordinari  membral servicies: it posse
ceder li jure de fixation del membral contributiones al  Senate con
validitá admaxim til li fine del periode de election. In plu li Plenum
decide  pri omni questiones queles li Statute reserva a it (§§12 c, 16,
26 e 42) e queles es submisset a it per li Senate. Quam suprem instantie
del Union li Plenum judica pri recurses contra decisiones e
dispositiones del Senate.

Votationes:

§23. Li decisiones del Plenum ordinarimen es fat per corespondentie in
public scritiv votation. In special ocasiones ili posse anc evenir in
general convenidas per  justmen autorisat delegates.

§24. In li votationes omni immediat membre del Occidental-Union,
honorari o  or ordinari, individual o colectiv, in tant que it ne es in
retard con su contributional  payamentes, have un vote sin egard al
grandore del membral contribution (vide §§25 e 26).

§25. Exception es fat in favore del landal (regional, national)
Occidental-organisationes (§ 21). Ti landal organisationes have tant
votes in li Plenum quant ili possede  ordinari membres por queles li
contributiones ha esset payat al Occidental-Union til  li fine del
passat calendari quartale. In ti maniere li membres del landal
Occidental-organisationes (associat o mediat membres del
Occidental-Union) ne vota direct, ma  mediatmen per lor organisation.

§26. Secun proposition del Senate, li Plenum posse constituer li jure de
plural-vote  (a) por singul excellent membres o (b) por cert categories
de membres con grand  merites (p. e. honorari membres, fundatores,
docentes de Occidental, etc.). Ti jure  limitat a admaxim 5 votes por un
person e al durada de admaxim 5 annus, prolongabil  ante expiration per
apart decision; exceptiones besona unanim afirmation del Plenum.

§27. Omni decisiones queles eveni in li Plenum, in li Senate e in li
altri organes o  institutiones del Occidental-Union es fat per absolut
majorité del votantes, in tant  que li Statute o un special regulament
ne stipula un altri majorité o minorité (vide  § 12 c, d, 26 e 42). In
casu de electiones, un relativ majorité del votes es suficent.

// XXX NOTE: ci esset li marca original de págine -89-

Li Senate:

§ 28. Li Senat consiste adminim ex 5 membres: li presidente, du
vice-presidentes e  du revisores. Li membres del Senate (vide §12 b) es
electet del Plenum por 4 annus;  ili es reelectibil.

§ 29. Li Senate directe li Occidental-Union. Li presidente e, in
substitution, li vicepresidentes representa li Union ad extern e preside
li sessiones e votationes del Plenum  e del Senate. Li revisores deve
controlar de témpor a témpor, adminim un vez in omni annu, li
administration del Central Oficie e raportar al Senate e al Plenum.

§ 30. Li Senate controla li execution del decisiones del Plenum, aproba
e fa publicar  li annual budgete e bilancies etablisset per li Central
Oficie, decide recurses contra  dispositiones del Central Oficie (vide
§17), nomina li honorari membres (§11) e  pronuncia li expulsion de
membres (§§19 e 40). Li Senate es competent in omni aferes queles li
Statute (§§ 22, 31, 32, 33, 34, 36 e 41) o special regulamentes reserva
a it.

§ 31. Por facilisar li labores del Occidental-Union li Senate posse
decider li etablissement, organisation e dissolution de apart comités e
institutiones, p, e. comités por  directer li introduction de Occidental
in special dominias de scientie o profession,  un comité con li scope
far lingual explorationes por preparar li labores del
Occidental-Academie{blank}footnote:[Vide li regulament del
«Comité Explorativ del Lingue International Auxiliari» (CELIA)],
un institution con li programma developar
correspondenties e facilisar  reciproc servicies inter li
membres{blank}footnote:[Vide li regulament del «Association Por International
Servicie» (APIS).], etc

§ 32. In li casu que li Senate ne nomina special protocollatores ex su
membres, li  director del Central Oficie deve cuidar protocolles pri li
decisiones e electiones del  Occidental-Union.

Li Central Oficie

§ 33. Li Central Oficie es li executiv instantie del Occidental-Union.
It consiste ex un director, un redactor e tant membres o functionarios
quant es necessi. Li membres  del Central Officie es nominat per li
Senate por admaxim 4 annus e ili es reinstituibil. Li colaboration del
membres del Central Oficie es fixat per un special regulament.

§ 34. Li Central Officie deve ocupar se pri omnicos concernent li
administration  del Occidental-Union (vide §§16, 17, 32 e 37). It
prepara omni questiones queles deve  esser tractat per li Senate o
submisset al votation del Plenum. Si li Senate ne decide  altrimen. li
Central Oficie administra li revúe «Cosmoglotta»  (§36) e eventual
altri  oficial organes e informationes (p. e. del Academie). It fa li
contabilitá del Occidental-Union, directe li financial gerentie de omni
institutiones del Union in conformitá  al general financies del Union,
tenente apart contos por omni institution.

§35. Por que decisiones, documentes e publicationes del Occidental-Union
es valid  ili deve esser signat (1) del presidente del Senate o, in casu
de impediment, de un vicepresidente junt con (2) li director del Central
Oficie o, in casu de impediment de un duesim membre del Senate.

§ 36. Li oficial organ por publicationes del Occidental-Union es li
revúe «Cosmoglotta» o su successor in jure. In it es publicat omni
important informationes e decisiones de o pri li Occidental-Union.
Decisiones de solmen provisori caracter es publicat, si necessi, in
special circulares. Oficial comunicationes publicat in ti revúe o in li
mentionat circulares vale quam facticmen comunicat a omni membres del
Occidental-Union. Li Senate posse designar anc altri oficial gazettes.

Altri organes:

§ 37. Li Representantes del Occidental-Union es nominat til revocation o
demission per li Central Oficie. Ili representa li Union in lor land,
region, cité o in special  professiones o altri spiritual dominias. Li
Representantes recruta nov membres, da  informationes e colabora
directmen con li Central Oficie. Ti colaboration es fixat per  special
regulament.

// XXX NOTE: ci esset li marca original de págine -90-

§ 38. Li Congress es li reunion del membres del Occidental-Union por
deliberar in personal contact omni questiones queles interessa li
Occidental-movement. Secun  possibilitá un congress deve esser arangeat
omni duesim annu. Li congress es organisat  de un preparatori comité in
li cité u it va haver loc e it es directet del Congress-comité.  Li
Congress-comité es electet del congressistes queles es honorari o
ordinari membres del Occidental-Union con jure de votation.

§39. In congresses ne eveni votationes; solmen resolutiones es emisset.
Si ti resolutiones concerne li Occidental-Union o un de su
institutiones, ili deve esser submisset  sin retard al decision del
Senate o, per li Senate, al Plenum.

40{dot} Li Arbitral Instantie have li scope conciliar conflictes inter
membres del  Union. It consiste ex 5 membres. Chascun del ambi parties
nomina du arbitres. Li  quar arbitres electe li presidente del Arbitral
Instantie per unanimitá. Si tal concordie  ne eveni, li presidente del
Arbitral Instantie es nominat del presidente del Senate del
Occidental-union. Li verdicte del Arbitral Instantie es ínappellabil. Un
partie quel ne  accepte li verdicte posse esser excludet ex li Union
(§30).

41{dot} Omni functiones del Occidental-Union es honorari. Ma functionarios
queles  consacra mult témpor al labores por li Occidental-Union (p.e.
membres del Central  Oficie, secretarios del Occidental-Academie o de
altri institutiones, etc.) posse reciver  ocasional remunerationes o
periodic salaries. Li grandore de tal gratificationes es  fixat del
Senate pos proposition del Central Oficie in conformitá al rendit
servicies e  al statu del cassa del Union.

// Capitul IV: Dissolution {{{3
==== Capitul IV: Dissolution

§42. Por li self-dissolution del Occidental-Union es necessi que 2/3 del
votes del  Plenum aproba li dissolution. Si li Plenum ne ha decidet in
li sam votation pri li proprieté del Occidental-Union, li Senate deve
decider pri it intra tri mensus. Si anc li Senate ne fa un decision til
ti termin, li Central Officie posse decider pri li proprieté  del Union.
Si intra six mensus pos li self-dissolution un decision pri proprieté ne
ha  evenit, li proprieté del Occidental-Union transi al administration
del revúe «Cosmoglotta» o a su successor In jure.

// Interessant experiment pri Occidental {{{2
=== Interessant experiment pri Occidental

Sub li titul «Interesa eksperimento pri Occidental» la Verda Revuo nro 5
de 1937 publica un articul, signat Amalie Berger, per quel es pruvat li
íncomprensibilitá de  Occidental in un experiment fat in Anglia. Secun
li experimentator, li plupart del traductores «fuŝis la
tradukon… Occidental do ne taŭgas kiel mondlingvo, kvankam ĝi
plaĉas al multaj kleraj Eŭropanoj.» (Red.!)

Opinente que it dece ante omnicos studiar li conditiones in quel li
pretendet «objectiv» experiment esset fat, li Central Oficie de
Chapelle petit del autor del  articul, sra Berger in Wien, li
documentes, it es li traductiones individual del experimentes. Sra
Berger questionat che ing. Gueritte, li experimentator, quel
respondet… «Yo plu ne have li folies, nam li afere evenit ante plu
quam 2 annus…» (!!! Red.) Ímpossibil obtener altri precisiones,
ma sra Berger benevolet explicar nos to ci:

____
Laŭ mia sperto Okcidentalistoj mem plej ofte submetas siajn tekstojn
al personoj sciantaj la latinan aŭ de ĝi devenintajn lingvojn. Mi mem
submetas tiajn tekstojn nur al simple edukitaj aŭstrianoj, sciantaj nek
Esperanton, nek iun romanidan lingvon, kaj mi ĉiam denove konvinkiĝas,
ke tiaj preskaŭ nenion komprenas el Okcidentalo, dum el Esperanto ili
almenaŭ rekonas la germanajn vortojn, kiuj en nia helplingvo estas
sufiĉe multnombraj.
____

Vi li ilusion! Nor confratres esperantistic es persuadet que Occidental
es bon solmen  por li latinid popules, e que Esperanto es plu
comprensibil por li germanes! Fals! falsissim! Noi protesta contra
tal prejudicie venient de un exámine superficial. Occidental ne es plu
latin quam Esperanto, it es plu natural, minu artificial, do egalmen plu
facil por Germanes, Slaves e Romanides. In Occidental on  posse mem
composir textus in queles presc omni paroles es anglo-gerrnanic, durant
que Esperanto usa latinid paroles:

// XXX NOTE: ci esset li marca original de págine -91-

|===
| Esperanto  | La maljuna viro restis ĝis du horoj en sia seĝo.
| Occidental | Li old mann restat til clocca du in su stul.
|===

Concernent li experiment de sr Gueritte, it es facil recomensar it in
divers landes por verification. Li textu quel servit por sr Gueritte es
almen conosset: it es li famosi prega de Renan sur li Acropolis. Vi in
sequent li du traductiones paralel:

|===
| Esperanto | Occidental

| Mi estas, bluokula diino, naskita de barbaraj gepatroj, ĉe la
Kimmerianoj bonkoraj kaj virtamaj, kiuj loĝas borde de maro malhela,
plena je elstariĝantaj ŝtonegoj, ĉiam batata de l' fulmotonondroj.

| Yo nascet, deessa con blu ocules, de barbaric genitores, che li
Kimmerianes bon e vertuosi, quel habita in li bord de un mare obscur,
plen de roccas salient, sempre battet de tempestes.

| Tie apenaŭ estas konata la suno; la floroj estas la maraj muskoj, la
algoj kaj la koloraj konkoj trovataj en la fundo de l' golfetoj
dezertaj.

| Ta apen es conosset li sole. Li flores es li mosses marin, li algas e li
conches colorat, trovat in li funde del solidari bayes.

| Tie senkoloraj ŝajnas la nuboj, kaj eĉ la ĝojo estas iom malgaja; sed
fontoj malvarmakvaj elŝprucas tie el la ŝtonegoj, kaj la okuloj de
l' junulinoj estas kiel tiuj ĉi fontanoj verdaj en kiuj, sur fundoj de
ondoliniaj herboj, kvazaŭ en spegulo rigardas sin la ĉielo.

| Ta li nubes sembla sin colore, e li joy self es un poc trist, ma fontes
de frigid aqua spruzza ex li roccas, e li ocules del yunas es quam ti ci
verd fontanes, in queles, sur fundes de undeant herbes, quasi in spegul
regarda se li ciel.

| Miaj prapatroj, tiom malproksime kiom ni povas en estinteco
malantaŭeniri, estis sin dediĉintaj je la foraj marveturadoj sur maroj
neniam konitaj de la Argonautoj.

| Mi antecessores, tam lontan quam noi posse retroear in li passate,
consacrat se al lontan navigationes, in mares nequande conosset del
Argonautes.

| Mi, dum juneco, audis la kantojn pri forvojaĝoj al poluso; lulata estis
mi ĉe la memordiroj pri la glacioj naĝantaj, pri la nebulaj, je lakto
similaj maroj, pri la insuloj loĝataj de birdoj, kiuj kantis je siaj
horoj, kaj kiuj, ekflugante ĉiuj kune, mallumigis la ĉielon.

| Durant mi yunesse yo audit li canzones de viages al pol; yo esset lullat
in li memorie del glacies flottant, del mares simil al lacte, del
insules habitat de avios quel canta ye su hores e quel, evolante omni in
sam témpor, obscura li ciel.

|===

Noi peti nor letores examinar parol pos parol li textus comparativ e
serchar per quo  german-parlant persones posse plu bon comprender li
textu Esperanto, e per quo  «ili almenaŭ rekonas la germanajn vortojn»!!

[.author]
R{dot} Bg.

// Nor colaboratores {{{2
=== Nor colaboratores

Berggren, Erik nascet li 22 jan. 1907 in Lövstabruk,  provincie Uppland,
Svedia. Desde aug. 1930, il es instructor in li primari scol superior
por comercial education (nu nominat Secundari scol comm.) in Stockholm,
precipue por sved lingue e stenografie.

Il fat conossentie pri Esperanto in comensa de 1928  ma trovat real
interesse por li interlinguistic questiones  solmen in junio 1928 pos
studie de «Et Verdenssprog»  de O. Jespersen. Il devenit occidentalist
in Oct. 1928 pos  conversation con dr C. E. Sjöstedt, Uppsala. Il
colaborat  al lexico sved-occidental poy esset Secr. del Sved Occidental
Federation 1931-may 1936, e administrator de  Cosmoglotta 1932-1933. Il
publicat: Interlinguistic polemica in Folkskollärarnas Tidning (jurnale
del preceptores)  1928 e 1930, Svensk Läraretidning 1928, un Svenska
stenografiska sistema, Stockholm 1932, e divers noticies  por
Cosmoglotta. In manuscrite es pret un Sinoptic grammatica de
occidental.

// XXX NOTE: ci esset li marca original de págine -92-

// Li testament de odie {{{2
=== Li testament de odie

Sr Landolfe, li notario de Grivesolles, pos har calidat su litt glass
de aquavite in su manu, gustat un gurgulade de it religiosimen e dit:

// XXX TODO: Confirmar: ti paragraf comensat per cite-signe, ma su
// final mancat fine del tot textu:

Yes, senior, si yo es notario in Grivesolles vice esser secretario
alcú, yo debi it a un del max mal sentimentes del hom, al odie, al old
odie, quel desde pluri secules, multiplica li miseres privat e public.

Yo esset tande in li servicie de mi precessor, Sr Miramal, un mann  de
quinant annus, desagreabil, misantrop e sordidmen avari. Yo ne  amat le;
nequí amat le, ne mem su marita e su filia, quel il condamnat  a
privationes, por augmentar su tresor max stupidmen, nam il esset  tre
rich. Ma vu save que li avaritá nequande ha obedit al leyes del sagesse.

Do yo ne amat Ie ma yo havet simpatie por su marita e precipue  su
filia. Senioretta Cécil Miramal havet un modest gracie, bell ocules  de
scabie e un fin visage quel pleset me mult… Yo amat dulcimen  Cécil e
yo sentit que ella amat me. Ma null espera por me. Yo esset sin  moné e
Sr Miramal quel ne comprendet jocas in aferes pecuniari, volet  un
bel-filio rich. Do yo ne expectat necos del future. Yo amat por li amore
self, quo ne es sin charm, ma un charm dolorosi.

Ma li fate have su via. Quande yo videt venir in li buró li patre
Bistrul, yo ne pensat que ti cultivator posset haver un quelcunc
influentie  sur mi present o futur témpor. Ti Bistrul, un old viduo sin
infante, possedet li max bell terras e li max bell farmes del pais.
Excessivmen  avari, il vivet presc de necos; il augmentat su dominia ye
chascun  ocasion quel presentat se.

Extra ti passion por li terra, il cultivat un mut odie contra sr
Miramal,  odie dissimulat, quel il celat con cuida.

Quelcvez yo havet a far con Ie e il semblat interessar se vagmen pri  mi
person… Qualmen il divinat mi inclination por Cécil, yo ne save;  ma
it es cert que il divinat it. Sur to il etablisset su plan; il ruminat
it sin dúbite con minucie, quam il fat omnicos, e poy il realisat it.

Un bell die, on esset informat que li patre Bistrul hat just inlettat se
e -- cos miraculosi -- que il consentit li visitationes del medico  e
botelettes del apotecario.

Li medico, quel esset in realitá un old medicastro, anunciat que li
patre Bistrul esset tre malad e forsan por far valer se in casu de
resanation, il parlat pri un possibil morte.

Yo memora que un matin sr Miramal dit: «Qui do va heredar?  Bistrul
ne have familie. Ah, to es un bell pezze!»

In li posmidi de ti die, Bistrul fat venir mi patron. Li notario trovat
un hom invelopat in covrimentes, quel gemet e sospirat.

Pro que generalmen Bistrul esset tre insensibil al sufrentie, to apparet
Ie tre grav:

// XXX NOTE: ci esset li marca original de págine -93-

«It es por mi testament», dit li oldo. «Yo ha scrit it sur oficial
paper… e yo desira saver ca omnicos es in órdine.»

Il dat un folie de paper, e sr Miramal riscat cader a retro vidente  que
li oldo hat fat me, li negligibil Landolfe, su herede universal.

«Vu have do un amicitá por ti yun mann?» questionat li notario.

«Yes… il es li sol quel es amabil in ti sordid país. E pro que yo ne
conosse null altri person, yo prefere que mi possessiones mey ear a
le.»

Yo esset tre surprisat, li sequent dies, pri li attitude de sr Miramal.
Il tractat me con un ínexpectat cordialitá; il fat me pluri vezes li
honore invitar me a su repastes e finalmen il fat me comprender que
forsan  yo ne vell esser un mal notario, in Grivesolles, quande li
témpor de su  retrada vell har venit.

Ti paroles incorageat me e yo declarat mi projectes a su filia, poy a
le  self. Il strax consentit dar me la, ma il monstrat un strangi
interesse  e hasta in publicar li anuncies de maritage e celebrar it.

Li novas queles on recivet pri li patre Bistrul esset sempre plu mal.
Li matin de mi maritage on credet le morient, ma ye li sequent die
evenit un subit amelioration: li triesim die, li oldo levat se e vadet
a su  usual occupationes. In fine, un venerdí, il presentat se al buró
de sr  Miramal e declarat pos quelc vag barometric considerationes:
«Nu yo  es denov sur mi pedes, e plu fort quam antey. Certmen yo va
ancor viver duant annus.»

Sr Miramal escutat le con un consternation quel devenit un agonie quande
li oldo adjuntet:

«Naturalmen yo anulla mi testament… ti paperes aporta mal
evenimentes, e nu quande il es maritat con vor senioretta, il ha
devenit  suficentmen rich, ne a le yo va dar mi possessiones… » Pos
to, il  comensat rider e proque li notario devenit tre pallid, il havet
un subit  access de odiosi francitá:

«To esset un farce!» il criat, «pro vor alongat facturas! Yo ne ha
esset plu malad quam vu!»

Un horribil rabie captet sr Miramal… Li pussat un specie de muida,
erectet se per un salta, brandisset li punie, chancelat, poy cadet sur
li  suol, frappat de apoplexie. On transportat le in su lette, ma il
morit 15 dies plu tard, pos har racontat li tot historie in su
delirie.

// XXX TODO: Confirmar cite-signes in ti paragraf, queles mancat:

«Nevér!» concludet sr Landolfe, «yo debi  mi fortun al malinitá
homan… e quo es  max drolli, quin annus plu tard, li patre  Bistrul
hante morit subitmen, yo in fact  devenit su legatario universal!»

[.author]
J.-H. Rosny, del Academie Concourt  (Ex francés trad. R. Bg.)

// XXX NOTE: ci esset li marca original de págine -94-

// Bibliografie {{{2
=== Bibliografie

Occidental-English Vocabulary. -- Ti brochura de 16 págines contene li
traduction del 1500 max frequent vocabules de Occidental e forma li duesim tom
de un colection  de vocabulariums poliglott de Occidental (On memora que li
unesim esset consacrat al dan lingue). Li autores de ti precios brochura
es Sr. llmari Federn, secretario del Academie  de Occidental, li regretat Dr
A{dot} Kemp de Swansea e Sr. Niels Haislund, secretario de Prof.  Jespersen.
-- Precie 60 Cts sviss.

// XXX TODO: Confirmar «fr. -.30 sviss»

A lingua internacional. -- Pro li extension de Occidental in li sud-romanic e
american landes un grammatica in lingue portugalés devenit urgent. Nu ti
grammatica ha aparit;  scrit de un Esperantist brasilian e controlat de
un ex-esperantist portugalés. Sr. R. de Beca e Melo in Portugal, it
contene lu essential pri Occidental con un traduction del vocabules
grammatical in portugalés. -- Precie: fr. —.30 sviss o un
international respons-cupon.

Mitteilungen des Hoerbiger-lnstituts. -- Ti revúe scientic, bell
printat, continua usar Occidental con success por li traductiones ex german
destinat al letores ne-german. In li nr 5 (august 1937) quel just apari
on trova li sequent articules in Occidental: Contraction del planetari
órbites in li solari corpusculari currente. Contraction del órbites del
satellites. Planetes e satellites. Evaluationes. Omni astronomes deve
conosser ti important studies. On posse obtener un numeró specimen
scriente al Institute Hoerbiger, Braunhubergasse 23, Wien Xl.

Decidi dil akademio interimala. -- Sr. lector Janis Roze, un idist del
unesim  hor, ha compilat in ti brochura de 106 págines omni paroles
adoptet del Academie de Ido desde li guerre. On deve gratular e admirar
Sr Rozé pro li exactitá e minucie de ti enorm labor, ma on anc posse
regretar que tam mult pena, moné e precios témpor es  consacrat a un tal
van activitá. It es mult a dir pri li ínnumerabil paroles adoptet pelmel
de Ido sin egard a lor structura natural: pri to Sr. Rozé ne es
culpabil.

Presc chascun págine pruva quant hastosimen e ínscienticmen li autores
del vocabularium de Ido ha laborat in 1907. In hasard noi cita in págine
39 li verb komutar quel Ido adoptet apu li verb ja existent mutacar.
Qualmen on do ne videt li harmonie e regularitá del formes natural:
muta-r, com-muta-r, com-muta-tor, muta-tion, etc. Anc kolektoro es
adoptet quam nov radica quande Ido possede ja li verb kolektar. Si on
admisse li sufixe international -or, li parol, colect-or forma se
automaticmen,  sin decision academic! On posse dir que li 9/10 del
decisiones del academie «interimala» de Ido vell har esset ínutil si
Couturat in 1907 vell har selectet un poc plu bon afixes vice escutar li
mal consilies de Beaufront. Pri to noi ha suficentmen parlat in nor
«Ver historie del lingue international» e in Cosmoglotta nr. 112.

Sr. Rozé in fine cita divers propositiones fat por ameliorar Ido. Ti
list, mult instructiv, pruva que it es impossibil obtener li naturalitá
con G base esperantic. It  es un van labor voler corecter Esperanto o
Ido. On ya posse adopter nov paroles quam  anular, distanco, dekampar,
atrupar, enrejistrar, emaskular, emigrar, impudenta, obligatora etc., ad
ínfinit, ma nequande ti admission «amase» va crear li clar e simplic
construction de Occidental per quel omni ti paroles es format per se self tot
naturalmen:  a-null-ar, dista-nt-ie, de-camp-at, a-trup-ar,
in-registr-ar. e-mascul-ar, e-migrar, in-pude-nt. obliga-t-ori, etc.,
etc. Li Idistes ama repetir li famos parol de Ostwald: economisa
energie. Pro quo ili fa just li contrarie?

// Italia filatelica {{{2
=== Italia filatelica

Revúe trimensual -- oficial organ de A. l. E. T.: Club international
por exchange de post-marcas, ilustrat postcartes, libres, ex-libris,
jurnales, revúes, musica, corespondentie.

Abonnament annual L. it. 12. -- Un exemplare, per un respons-cupon o
bon del Institute Occidental pri 30 sv. Cts.

Redactor-administrator: Giuseppe Bevilacqua, Pavullo nel Frignano,
Italia.

// XXX NOTE: ci esset li marca original de págine -95-

// Cronica {{{2
=== Cronica

// Anglia {{{3
==== Anglia

Un nov grammatica de Occidental por angleses es preparat per
nor coidealist A. W. Raxworthy.

// Estonia {{{3
==== Estonia

Revalsche Zeitung del 10 august, aparient in Tallinn,
contene un long e detalliat biografic noticie pri Edgar de Wahl, con un
bell apreciation de Occidental:  «…Occidental, li ovre vital de
Wahl, posse -- in contrast al tal-nominat lingues international, quam
p{dot} ex. Esperanto -- sin exagerar esser qualificat quam un filologic
record-labore («Glanzleistung») de mesura gigantesc, quo eminent
linguistes sempre denove emfasa e confirma…» Li simpatic articul,
quel bellmen dessina li sever scientic objectivitá e li amabil e
fascinant caractere de nor venerat mastro, es signat R.A.V.L.

// Francia {{{3
==== Francia

Le Combat nro 218 contene un curt biografic noticie in
Occidental pri li morte de nor coidealist Pedrero in li guerre hispan.
C.R.

In comensa de estive havet loc in Paris li conferentie «Esperanto en la
moderna vivo».  Malgré un grandissim reclame (mem li stampe postal esset
fat in Esperanto) li presse parisan tacet completmen. Li organ del Itala
Esperanto-Centro in un long articul reprocha al parisan jurnalistes que
ili trincat li bon té quel li conferentie hat ofertat les, sin payar poy
per un bon articul. On mey excusar li jurnalistes parisan; ili ya ne es
un buró de reclame, quel on posse comprar por que it lauda li merce quel
on vole vendir, mem it es mal.   F.L.

// Germania {{{3
==== Germania

Questionat, esque solmen Esperanto e Ido ha esset tuchat
per li interdition, e possibilmen Occidental, e esque ili vell posser
continuar lor societari vive con propaganda, etc., yo vole ci far
conosset a omnes quele ancor dubita, que in Germania sta interdit omni
organisationes e propaganda in favore de quelcunc lingue international. In  contra es
permisset li ocupation privat e usation aplicativ, e anc portar insignes
de lingue international si tis ne contene inicales de alquel nómine de societé de lingue international.
  W.R.

(Red.: Li insigne de Occidental coresponde exactmen a ti
prescrition.)

// Italia {{{3
==== Italia

Le Lingue Estere del august 37 contenet un grand articul in
Occidental compilat de dr. E, dal Martello.   F.L.

// Svissia {{{3
==== Svissia

Articules pri Occidental in li bisemanale «Die Garbe» e li
oficial organ del sviss association del postmannes e doaneros; li
ultim, scrit de nor coidealist Gilbert  Pidoux, havet quam consequentie
un tal «run» a nor german curs gratuit per corespondentie, que li
unesim lettre es exhaustet. Un duesim edition es in preparation.

Ye li 22. august, nor coidealist A. Moeckli-Martin ha emisset un
circulare al radioamatores de curt undes in Occidental, con un exemplare
de version Occidental del  Radio «Q»-Code por radio-amatores.
Interessates reciver un exemplare gratuit  por retro-porte de sr A.
Moeckli-Martin, «Languedoc Bellevue», Lausanne o del Institute
Occidental, Chapelle (Vaud).   F.L.

// Tchecoslovacia {{{3
==== Tchecoslovacia

Nezavisla Politika del 19. junio contene divers
mundlinguistic  noticies: curt biografie de H. Peus, information pri li
aparition del Occidental-Insigne, un noticie pri li schisma de
Esperanto, aparition del adressarium de APIS, mention  de diferent
articules aparit pri Occidental in diferent landes.

-- Li numeró del 14. august publica un fotografie de sr de Wahl con
indication del anniversarie.

-- Ye li 26 junio, li radio-station Moravska Ostrava emisset un discurs
pri Occidental, con citation de textu. Parlator: coidealist Valentin
Jirousek.

Occidettal-Bulletin del junio raportat que li max difuset calendare por
studentes tchec publica un articul pri Occidental.   I.F.

Tyden, zpravodaj Vysokomytska, un jurnal aparient in Vys. Myto, publica
in su  nr. 8. un long articul «Volapük-Esperanto-Ido-Occidental», in
quel su autor per un  persuasiv maniere recomanda quam un lingue «max
proxim al homes del occidental cultura, facilmen comprensibil e rich in
expressiones…»

In li nr. 10 del sam jurnal noi lee un bell articul ye ocasion del 70-m
anniversarie  del autor de Occidental, professor E. de Wahl.

Li jurnales Pravo Lidu e Nardni Osvobozeni ha publicat in august
articules pri li anniversarie de sr de Wahl.

// XXX NOTE: ci esset li marca original de págine -96-

// Cosmoglotta B 13 (1937-10) {{{1
== Cosmoglotta B 13 (1937-10)

Serie B, poligrafat -- «INFORMATIONES» -- Octobre 1937 -- Nró 5 (13)

// Optimisme! Optimisme! Optimisme! {{{2
=== Optimisme! Optimisme! Optimisme!

To es nor cri de guerre, nor cri conquestatori! Nor complet fide in li
future, in li successe de nor lingue, ne es li expression de un ciec
fanatisme, ma li resultate del experienties queles noi fat durant li
ultim témpores. De omni láteres interesse e simpatie por nor lingue e
nor movement manifesta se. To ne es solmen consequentie de propaganda:
un lingue international, sam quam un merce, posse introducter se,
expander se, e solidificar lu atinget solmen si it contenta li usatores
- Occidental have un san base e ínestimabil qualitás.

Ma ti constatation ne sufice nos. Noi deve per omni medies accelerar li
usation de Occidental, partú. Noi deve ganiar omni interessates por nor
movement. Solmen un intensiv cooperation de omnes va permisser nos
ganiar li battallie bentost.

Forsan mani va dir: «Qualmen colaborar? Yo es isolat, yo ne have
possibilitá laborar con altri coidealistes! Quo far?»

«Quo far?» Vi li question. -- Vi quelc responses:

1. Abonnar li oficial organ Cosmoglotta e li oficial organes, e
   precipue far vor conossetes abonnar les.

2. Devenir membre del Occidental-Union (si vor financial situation
   permisse it ples devenir membre protectori o mecen) e del landal o
   local organisationes. Ples anc recrutar nov membres inter vor
   conossetes. Mem persones o societés ancor ne essent
   Occidentalistes, posse devenir membres extraordinari del Union.

3. Li Institute Occidental voluntarimen accepte vor colaboration secun
   vor capabilitás por executer multissim labores por queles manca
   témpor a it self (idés por propaganda, por afiches, traductiones,
   machin-copiationes etc.) Ples informar nos in quel maniere vu
   prefere colaborar e ca vu have un scri-machine.

4. Si vu desira far public propaganda in jurnales o per discurses, li
   Institute Occidental oferta vos omni desirabil informationes e
   consilies. Ples demandar.

5. Ples subtener nor fund de propaganda! Desde ti ci numeró noi
   institute in Cosmoglotta B un permanent liste de donatores (vider
   ultim págine). Quant plu moné noi va reciver, tant plu intensiv va
   posser esser nor propaganda!

Car coidealistes! Certmen vu va trovar ci almen un maniere por auxiliar
nos e devenir un potent colaborator. Do noi repeti:

Optimisme! Optimisme! Optimisme!

[.author]
Fred Lagnel

// XXX NOTE: ci esset li marca original de págine -77-

// Car coidealistes e colaboratores! {{{2
=== Car coidealistes e colaboratores!

A mi 70-esim die de nascentie yo ha recivet tant cordial e amical
felicitationes e apreciationes que yo es vermen emoet de omni ti signes
de nor solidaritá. Ma li emfatic paroles yo deve posir ye un acord plu
bass, nam ili es debit (1) al ocasion del die festal e (2) a me quam
«oficial representante» del Occidental-movement, malgré que mi
personal merites por li movement es minimal. Li max grand parte del
hodial successe noi debi al sacrificiosi e entusiastic labor de nor
multissim con-combattentes por li idé del naturalistic scole, quel ne yo
ha creat, ma havet li chance posser structer sur li labores de multissim
fallit precombattores.

Yo deve refusar epitetes emfatic quam «genial, admirabil» etc. In fact
in mi labores es nullcos genial. Genial esset li ovres de Schleyer e de
Zamenhof, quel ultim hat publicat su ovre in li etá de 27 annus. In mi
labor on solmen posse trovar li anglés «common sense», quel forsan es
causat per quelc guttes de sangue anglés fluent in mi córpor, nam
Occidental es solmen li resultate del realisation del axioma: «un
lingue international ante omnicos deve esser international», quo li
altri inventores sembla har obliviat, jettante se sur li publicistic
reclam-paroles: un homanité -- un lingue, un son -- un signe, absolut
regularitá, facilitá etc. Ma ultra-rigorisme in li vive advere posse
evocar un moventie, ma ne posse mantener it in su extrem form. To
monstra nos li eforties del adchimistes, li exagerationes del francés
revolution, del militant cristianisme e islam del medievie. Li sam lege
naturalmen reye anc in li evolution del lingue international. Del turbulant extremisme it
adveni al rasonabil rational function. Ma to ja ne es li ovre de genies
ma del minuciosi labor de scientic, tecnic, practic experimentatores. Un
tal yo ha esset, advere un ne tro diligent, nam solmen pos 30 annus yo
esset in li statu presentar alquicos usabil. Yo deve petir pardon cel
coidealistes pri mi pigritá. Ye mi excusa yo posse aducter que omni
coses deve maturar. Prematurat ili deve perir ante atinger li maximal
efecte. Yo ne ha laborat li 30 annus; yo ha meditat, colectet
ocasionalmen materiales, notat idés, special casus linguistic, queles
frappat me, e lassat reposar e dormir les til li rect moment.

Qui sempre pensa pri alcun problema, p.ex. pri aferes comercial, a ti
veni li bon idés in ti dominia e il have success, si il ne es bornat. Lu
sam es con tecnic e scientic problemas. In rect témpore veni li
solution, it matura in quietá. Esque to es genie? No! solmen li
conviction, que on ne es un Alexandro per ciser li nod gordian, pro que
yo ne savet ú ciser por ne reciver pluri separat partes vice li unic
grand fil necessi. E poc a poc li nod devenit lax e on posset percepter
li possibilitá de solution. It existe un german proverbie: «bon cose
vole haver témpor.» Mi sol merite es, que yo lassat maturar li
problema. Ma li success del idé es debit solmen a vos, car
concombattentes, propagatores, diligent e sacrificiosi laboratores e
mecenes. Vos omnes yo mersía del profundore de mi cordie. In vor unit
junt labor es li success. «Concordia parvae res crescunt, discordia
maximae dilabuntur».

[.author]
E{dot} Wahl

// XXX NOTE: ci esset li marca original de págine -78-

// Ric Berger: A nor colaboratores (personal remarcas) {{{2
=== Ric Berger: A nor colaboratores (personal remarcas)

Sovente noi recive articules por Cosmoglotta queles mette nos in un
delicat situation. Noi deve ci un vez por sempre explicar pro quo noi ne
posse accepter omni contributiones sin un tre sever control:

Til ante 3 annus, Cosmoglotta recivet financiari auxilie de quelc
protectores, specialmen srs Hans Hoerbiger de Vienna e G.A. Moore de
London. Mersí a ili Cosmoglotta posset viver sin desfacilitá e ganiar un
circul de letores malgré li crise economic. Regretabilmen ti du mecenes
morit presc in sam témpor. Desde tande Cosmoglotta deve equilibrar su
budgete per su sol propri forties, in un epoca u li interesse por li
lingue international es debil, e li altri revúes interlinguistic posse continuar aparir
solmen mersí al apoy de generosi mecenes.

Sub subvention, li administration e li redaction de Cosmoglotta trovat
se in un desfacil situation: por viver per li abonnamentes it esset
absolut necessi augmentar li númere del abonnatores, e por to far li
revúe tam atrativ quam possibil, far it artistic, util, plenar it per
articules interessant. Sever selection esset un necessitá vital por
Cosmoglotta e continua esser un tal, nam noi deve continuar augmentar li
númere del abonnatores.

Por altri revúes ti necessitá ne es tam evident, nam mersí al apoy
financiari ili apari con un mult plu grand amplore; mem si un parte del
numeró ne interessa omni letores, it resta sat mult articules
interessant omnes por que ili desira continuar abonnar li revúe.

Do solmen per un sever selection de su colaboration, Cosmoglotta posse
resister al concurrentie. Li resultate monstra que nor tactica esset
rect. Noi recive sovente testimonies mem de letores essent partisan de
altri sistemas, quel declara restar abonnatores pro que «Cosmoglotta es
un revúe elegant e interessant.»

Ti reputation ne ha esset obtenet sin pena! Noi deve confesser que null
articul del redactor es inviat al printería sin esser refat pluri vezes
e condensat til que li maximum de coses interessant ex expresset in li
minimum de paroles. Sovente del prim redaction it resta solmen 1/3 o
1/4. Omni frases deve esser expressiv e convictiv. Omni paroles vacui,
omni generalitás ja audit es eliminat.

Naturalmen noi have li jure imposar li disciplina quel noi imposa nos
anc a nor colaboratores. It ne vell valer economisar li spacie, si poy
altri págines de Cosmoglotta es ocupat per long articules poc
interessant. Nor ocasional colaboratores quel invia nos long articules
mette nos in un delicat situation: It dole nos refusar lor prosa e tamen
noi ne posse accepter omnicos. Noi da gratuitmen nor témpor, nor labor e
nor amore al vive de Cosmoglotta, noi ne posse lassar diminuer li efecte
de tam mult pena por far plesura mem a nor max car amico.

// XXX NOTE: li marca original de págine -79- esset in li sequent
// paragraf:

Noi save bon que concernent li valore de un articul li opiniones difere.
Quo por un redactor es mal es forsan judicat excellent del autor del
articul. Un
patre es sempre un poc ciec pri li defectes de su infante! Qui posse
judicar max bon? Just pro li importantie de su rol de judico, un
redactor deve posseder un long experientie e conosser til funde li
dominia special a quel es dedicat li revúe. Pro que li chef-redactor de
Cosmoglotta A practicat Esperanto 6 annus (quam co-redactor de un revúe
in Esperanto e Delegito de UEA), practicat Ido durant 10 annus e
Occidental desde 1928, pro que il ha acumulat li max complet
documentarium pri li problema del lingue international existent in li munde, il crede
posser judicar sat bon in li dominia del lingue international. Il ne es linguist, ma ti
titul ne constitue un garantíe de ínpeccabil judicie: on havet li pruva
in 1907 (Vide nor ver historie del lingue international in Cosmoglotta A 116). Li max
successosi sistemas de lingue international ne ha esset creat de linguistes, ma de
profanes: Esperanto de un oculist, Ido e Latino sine Flexione de matematicos, Romanal
de un avocate, Occidental de un fisico, Volapük de un prestro, Idiom
Neutral de un ingeniero, Mundolingue de un station-chef de ferrovia.

Pos un activitá de un 1/4 secul in li dominia del lingue international noi posse sat bon
saver quo va interessar e quo ne va interessar li publica. In general
noi posse dir que un articul contenent solmen generalitás, mem altmen
pensat, ne es util. Hodie por converter li adversarios e por atraer li
atention del publica, on plu ne posse contentar se per gratuit
assertiones. Li publica postula pruvas, omni assertiones deve esser
apoyat per exemples, per mult exemples e per un argumentation compact.

On save que li dissertation quel til hodie havet li max grand efect in
li propaganda de Occidental, es li famosi articul de sr Pigal, intitulat
«Essentie de Occidental» (Cosmoglotta A 56). It debit su successe
precismen al grand masse de pruvas e exemples citat. Chascun frase esset
convictiv. It relta li max bon exemple de un demonstration ínattaccabil.
Anc li numerosi articules scrit de sr de Wahl, quande il esset redactor
de Cosmoglotta, cita un masse de concret pruvas. It es tre facil
argumentar per abstract generalitás, asserter que Occidental es bon,
excellent, ma to plu ne have efecte per se self. Li letores de
interlinguistic revúes ne es constituet del grand publica, ma de un
elite quel ne lassa se impressionar per bell frases.

Noi espera que nor colaboratores va comprender nor situation e ne
colerar pro nor severitá. Noi acte por li bene del movement de
Occidental, por quel li normal functionament del central organ es un
question vital.

Sovente ancor on fa comparation con articules aparit in anteyan annus de
Cosmoglotta, e queles contentat se anc per generalitás. Noi ne contesta,
noi solmen fa remarcar que in ti epoca du mecenes payat li deficite.
Hodie noi ne posse conceder nos li luxu de un deficite. Omni articules
deve contribuer a conservar nos li abonnatores e precipue aportar noves.
Li situation regretabilmen plu ne es li sam.

// XXX NOTE: li marca original de págine -80- esset in li sequent
// paragraf:

On ne mey obliviar que sol li qualitá del articules determina lor
publication in Cosmoglotta. Quande noi recive interessant colaboration o
passionant racontas
litterari, noi strax publica les sin discussion, mersiante lor autor.
Do, car colaborator, noi va accepter vos con brasses apertet in omni
témpor, si vu aporta nos li articul atrativ quel plese al publica. Ne
time li ironie, li angustie, li grand joya, li entusiasme, time solmen
que li letores ne lee vos til li fine!

// Congress-problemas {{{2
=== Congress-problemas

Durant august yo assistet du congresses in Paris e posset constatar
mancas de organisation, ex queles on posse traer conclusiones por nor
futur congress.

Precipue in un congress li titul del tema e nómin del dissertator fat
previder vivid e util exchange de opiniones. Ma it esset un complet
deception. Li orator leet su plu minu bon manuscrite, pos har distribuet
it al assistentes por que ili mey sequer li letura. Ma pro que to plenat
presc li tot témpor, poc instantes restat por li discussion e li
presidente strax passat al sequent tema inscrit in li programma.

Esque tal comun conferentie aporta alcun utilitá? Presc null! nam leer
un discurse chascun posse in hem, sin esser obligat far li custosi viage
a un congress. In un congress sol li discussion es util. Quande
congressistes veni de lontan landes, expense moné e témpor, on deve
ofertar les *interessant* labor e ne solmen en passiv escuta de un
orator. Altrimen on ne deve esser astonat pri congresses poc frequentat.

Adplu li témpor del discussion es sovente acaparat de un sol orator quel
ne comprende limitar se e oblivia que anc altres have li jure dir lor
opinion. E li presidente, pro politesse, ne interrupte.

It sembla me absolut necessi evitar tal erras in un futur congress de
Occidental e utilisar li témpor plu rationalmen. Ja nu noi posse
formular un plan de labor talmen:

Li scope de un congress es: discusser in comun e votar resolutiones, e
ne: leer long raportes. Li raporte preliminari e li materie a discusser
deve esser publicat con paragrafes numerat e dismisset al congressistes
almen un mensu ante li congress por que chascun mey studiar les.

In li congress li partiprendentes es munit de lor exemplare e li
presidente strax inicia li discussion. Chascun orator ne deve parlar plu
quam 3 o 5 minutes, exceptet si li auditores desira formalmen li
continuation del discurse. Obligat expresser su idés in li minimal
témpor, chascun orator va dever condensar les, quo va dar a omnes li
possibilitá parlar.

In fine li presidente ne deve cluder un discussion ante har audit omni
opiniones o omni casu ante har fat votar li present congressistes.

[.author]
R.B.

In general, I.F. es in jure per su lineas publicat in Cosmoglotta B. 4 (12). Ma
tamen e malgré omni ínconvenientes yo desira dir: noi absolutmen deve
congressar!

// XXX NOTE: ci esset li marca original de págine -81-

Qualmen noi vole far accepter li homes usar nor lingue in parlatori
relationes, si noi ne intente pruvar al homes li parlabilitá de nor
lingue international? Lass me far mi propositiones! Pri li congresse self: it mey evenir
omni 3 o 5 annus, pro li efecte, e in tant témpor omni interessates
posse economisar suficent moné por un tal interprense. Li pecuniari
congress-contribution mey esser max modest possibil. Ja long ante un
congress, omni coidealist deve in li presse atingibil a le raportar al
publica pri li statu del preparativ labores por li congress etc. Omni
partiprensores deve -- secun lor inclinationes e passiones, ca politic,
religiosi, sportiv, amatori (cante, musica, foto, chac, filatelie etc.)
o professional -- interrelater con homes e societés havent sam interesse
in li congress-cité o altri loc vicin. Li congress-comité preparativ
efortia ganiar: li max proxim radio-station por emissiones precipue
durant li congress; li post-oficie por usar durant it un stampe apart.
Durant li congress-dies, omni partiprendente deve continuar lu iniciat
de le. In organisat cooperation omni eforties deve esser pussat al
maximum; detalliat raportes per presse e radio pri li discurses del
congress. Per to omni, li congress va esser li coronation del tot
action. Ma pos li congress ples ne cessar ma continuar lu comensat -- ne
imitar li Esperantistes per bagatellisar avantages e successes.
«Explotar li atinget positiones» mey esser li parole! Ergo li
diagnose: Noi deve congressar!

[.author]
Walter R. K. Rädler

It tre joy me vider un tam fort oposition contra mi congress-pessimisme.
Ples tamen notar, que yo ne es un adversario de congresses. Ma un bon
patre ne compra ludettes por su infantes, quande ancor pan es plu
necessi e util. On ne deve obliviar que li lingual defectes de Esperanto
e Ido es contrabalanciat per mecenes, durant que Occidental deve efecter
per li lingue sol self e sin mecenes! Li demonstration del parlabilitá
de Occidental ne depende de congresses, omni Occidentalist save que
Occidental es parlabil e posse demonstrar to sin desfacilitás al
eventual dubitator.

[.author]
I.F.

// On sercha un abreviation {{{2
=== On sercha un abreviation

On parla mult pri li necessitá de
brachiglotisme. In facte tro long expressiones es sovente instinctivmen
acurtat, p.ex.: cinematograf a F. ciné, G. Kino, automobil a auto, in
scandinav lingues: bil; national-socialist {equals} nazist. Mem, noi abrevia
Esperanto a Esperanto, e Esperantist a Esperantist. Esque noi ne vell ja dever
pensar a trovar un abreviation por «Occidentalist» quel have 5
síllabes? -- Occidental ja es abreviat a Occidental, ma li *adept* es mal
expresset per Occidental-ist, precipue in li plurale u 3 sones sibilant succede
se in tri síllabes. Pro to yo vell proposir un altri parol, p.ex.
Wahl-ist, Wahl-ism por li abreviation comun o forsan anc Wahl-ane
(Wahl-an-es in plurale). -- Yo atende li opinion de nor letores pri ti
proposition.

[.author]
R.Bg.

// XXX NOTE: ci esset li marca original de págine -82-

// Professor Gonzague de Reynold pri li Lingue International -- Doc. 151 {{{2
=== Professor Gonzague de Reynold pri li Lingue International -- Doc. 151

Sovente on ha parlat pri li problema del lingue international in conexe con li Liga de
Nationes. Pri li maniere in quel li L.d.N. ha tractat li lingue international diferent
versiones es difuset. Prof. G. de Reynold ha amabilmen autorisat nos a
reproducter su raporte, quel aparit in li «Revue de Genève», may e
junio 1925. It seque quelc extrates ex ti raporte in traduction
occidental.

[.author]
Red.

'''

In su session del 21. septembre 1922, li triesim assemblé general del
Liga de Nationes adoptet per 26 voces contra 2 li resolution sequent:

____
Li questiones relativ al instruction pri Esperanto es transmisset al
Comission por Cooperation Intelectual, por que ti Comission mey enunciar
su opinion pri li diferent aspectes del problema del lingue
international auxiliari.
____

Ti resolution have su historie. It vell esser sat amusant e instructiv
racontar it. On vell aprender ex it, qualmen li Esperantistes, sub li
duction de un chef habil e perseverant, sr Edmond Privat, save
conducter un opinion e obtener secret auxilies. Ma noi vole evitar
omni polemic spíritu e tractar sol li problema vast e complicat del
lingue international. Nor labor es céterimen necos altri quam li
raporte, reviset e modificat, quel noi havet li honore presentar al
Comission de Cooperation INtelectual ye li 31{dot} julí 1923.

'''

Lass nos comensar per determinar quo un lingue auxiliari *ne* deve
esser. Ci noi besona solmen citar sr Michel Bréal in su studie: «Li
selection de un lingue international» (Le choix d'une langue
internationale) publicat in li «Revue de Paris», 15. julí 1901: «It
ne acte se -- on bon comprende to -- pri expropriar nequem, ma pri haver
un *comun lingue auxiliari*, i.e. apu e ultra li lingues national e
indigen un comun medie interpretant, acceptet voluntarimen e unanimmen
per omni nationes civilisat del globe… in ti sens, solmen in ti sens
posi se li problema de un lingue international, un lingue universal.»
Un tal lingue va dever do restar modest e resignar al follimen ambitiosi
idé far concurrentie al altri lingues, i.e. remplazzar les poc a poc. To
es self-comprensibil; on tamen deve emfasar it, nam hay utopistes,
absolut internationalistes, queles reva pri imposar poc a poc al tot
homanité un lingue unitari: ho-moment ili visa a propagar un
«superlingue» … quel vell esser li lingue del superstate Liga de
Nationes e del supereclesie, li religion del Homanité.

// XXX NOTE: li marca original de págine -82- esset in li sequent
// paragraf:

Li lingue auxiliari va do esser un interprete subordinat al lingues
vivent. To es tre bon. Ma, in altri látere, si on ne vole reducter it a
un simplic code destinat al comunicationes elementari, al usa del
marineros, del viageatores o comerciantes -- quo certmen vell esser ja
tre interessant, ma haver un interesse solmen limitat -- e si on vole
seriosimen que it mey servir quam auxilie al diplomatie
e al scientie, que it mem facilisa omni exchanges intelectual, tande it
es ínpossibil interdir a it cert ambitiones. Ti ambitiones mem va esser
necessi a it. Ili posse esser resumat quam seque: li lingue auxiliari va
dever esser un lingue presc complet, suficentmen capabil a traducter li
ovres cardinal scientic o litterari de omni altri lingues, traducter les
sin trahir li pensa modern. Si it ne es un lingue vivent self, it tamen
deve esser de valore sentibilmen egal a un de ti grand lingues vivent
queles on nómina «lingues de comunication» o «de civilisation».

Ex to resulta que it ne deve esser un lingue tro simplificat, reductet a
un mecanic sintaxe e un vocabularium ne suficentmen rich e precis. Un
tal lingue va destructer se self quande it va voler soluer un tache
aplastant it. Ma antey it va har successat malfar ti tache: necos es plu
dangerosi por li pensa quam un mal traductor; necos contribue plu a
difuser falsat idés -- li max nociv del fals idés -- a repander li
confusion in li spíritus. Un ínsuficent lingue auxiliari córam un grand
ovre litterari, scientic o filosofic vell esser in li sam situation quam
un demí-intelectuale córam un doctrina quel il crede comprender e
rendir, ma quem il comprende e rendi mal in veritá. Noi save a quo to
ducte: li demí veritás fa perir li munde.

Noi posse do ci formular un postulate imperativic: omni lingue auxiliari
quel vole servir a plu quam a comendar un dejuné in un exotic hotel o a
redacter lettres comercial, va dever esser constituet in tal maniere que
it ne contribue a ancor augmentar li confusion in li spíritus, ni servir
a ancor abassar li nivelle del cultura general.

Certmen hay ínmediat e practic avantages si un lingue auxiliari es tre
simplificat e posse esser aprendet tre rapidmen per omnes. Ma ti
avantages have anc grand desavantages: li beson simplificar, unificar,
vulgarisar es tre comprensibil: it es un del caracteristicumes de nor
epoca de internationalisme e democratie. Ma si it excede cert límites
sat strett, it deveni dangerosi por li alt cultura, por li civilisation.
Aprender rapidmen sin grand eforties, to es caracteristic por li hom
modern, quel es pigri quam omni hom, ma un pigro fortiat viver in un
epoca agitat. Un lingue auxiliari ne vell dever esser un premie a ti
pigritá, a ti superficialitá.

// XXX TODO Ligar:
(Continuation vider p. 87)

// On scri nos… {{{2
=== On scri nos…

// XXX NOTE: li marca original de págine -84- esset in li sequent
// paragraf:

[quote, "Prof. Asakawa, Yale University, U.S.A."]
____
…yo ne ha changeat mi opinion
pri Occidental. It joya me que it honestmen nómina se occidental in vice
de universal; e yo admira li natural structura de Occidental. It sembla
me, que un lingue auxiliari vell dever esset util ne solmen por scopes
de intercomunication inter nationes, ma anc servir quam pret medie por
li studie del lingues de queles it es un sintese. Un natural structura
sembla particularimen important por li satisfation
de ti duesim scope. Pro ti e altri rasones, yo crede que Occidental es
un tre valorosi contribution al evolution del lingue auxiliari.
____

[quote, Carl Segerståhl]
____
… yo mersía vos pro vor optimistic injoyant paroles
introductiv de Cosmoglotta B, nro 9.
____

[quote, "Ing. A. Lindström, Enskede, Svedia"]
____
… yo vole capter li ocasion
cordialmen salutar li personale del Institute, e mi sincer mersí pro vor
bon e ínfatigat labore! Per un continuation in sam stil nor movement
certmen va triumfar.
____

[quote, "Paul Stump, instructor, Svissia"]
____
In su témpor yo incontrat Ido e
Esperanto. Benque yo tre salutat li idé de un lingue europan e per to
mundal, tamen Esperanto totmen ne posset interessar me, e Ido solmen
durant curt témpor. Nu yo fat conossentie de Occidental, su unesim,
ancor superficial conossentie. Yo es convictet, que per Occidental on ha
essentialmen aproximat se al solution del problema. Li curt textus
presentat a me yo leet e comprendet sin desfacilitá. Con grand interesse
yo nu vole aprender conosser plu proxim ti lingue. Ci junt yo invia vos
mi exercities del unesim lettre-letion, e yo joya me atendente li
duesim…
____

// Evitar duplic labor! {{{2
=== Evitar duplic labor!

Nor movement besona li labor-fortie de chascun membre. Noi have
multiform variant labor, e chascun posse selecter ti, quel il save far
max bon. Ma noi deve economisar li valorosi forties de nor colaboratores
e coordinar nor eforties secun un rasonabil plan. Noi deve rationalisar
nor cooperation. Specialmen it es necessi evitar que du persones fa li
sam labor: it sovente eveni que du persones índependentmen de unaltru
comensa far un vocabularium, un grammatica, un manuale, un cert scientic
compilation. Pro to li secretariatu del Occidental-Academie exhorta omni
coidealist, quel interprende alcun lingual o scientic labor, informar it
pri to; li secretariatu posse informar ca un tal labor ja existe, o ja
es comensat, o publicar it in Cosmoglotta B, por que ne altres mey far
li sam labor.

Ci seque anunciat un tal labore, quo mey servir quam exemple.

[.author]
I.F.

// Universal lexico de Occidental (ULO) {{{3
==== Universal lexico de Occidental (ULO)

Per ti ovre yo concentra in un manuscrite:

// XXX NOTE: li marca original de págine -85- esset in
// li paragraf del listune c:

a. omni vocabules, parol-formes, derivates (anc íncorect) trovat in li
complet litteratura de Occidental tipografat o mimeografat, con
indication del fonte. P.ex. «autumne» OW II/106 significa: li vocabul
autumne trova se in li ovre «Occidental, die Weltsprache», 2. edition,
p{dot} 106; «tramplar» (trepin'ar tolerat til fine 1939) C 36/1
significa, que ti vocabul trova se in Cosmoglotta A 1936, p.1.

b. omni materiale por li fraseologie: li frases pregnant, interessant,
ínacustomat, con sens figurativ, li frases explicant pluri senses del
vocabul, metaforic signification etc. curt aforismes, sententies,
proverbies con indication del fonte.

c. omni titules del scientic articules in e pri Occidental, su
historie,
grammatica etc. P. ex. che vocabul «stenografie» on trova citat:
Orígine principies e usas del modern stenografie occidental (Artcl) C
37/51. To significa: in Cosmoglotta A 1937, pág. 51 on lee li citat articul.

d. omni nómines important por li historie etc. de Occidental, p.ex. che
«Kajš»: 60 annus de Jan A. Kajš (artcl) C 36/3; sub «Ro»: Ro (E.
Foster 1909) C 36/12 (lu ultim significa, que ti sistema de lingue
auxiliari es mentionat in Cosmoglotta A, 1936, pág. 12.)

Por evitar duplic labore, yo peti comunicar, esque alcun de nor
coidealistes ne labora ja pri un simil lexico.

Por accelerar ti labor yo invita omni Occidentalistes a colaboration!

[.author]
Vilém Veverka, Praha-XII., Na Svihance 10, Tchecoslovacia.

// Lexico de Occidental {{{2
=== Lexico de Occidental

Yo mersía cordialmen omni coidealistes queles
havet li amabilitá responder a mi demanda pri colaboration in Cosmoglotta A 115.
Li colaboration preparativ es nu confidet a nor meritosi coidealist Dr.
H{dot} Nidecker, e pro que pro tecnic motives it ha monstrat se quam
ínrecomandabil distribuer li labor in sam témpor a pluri persones, yo
peti pardonar me, si yo ne posse satisfar lor tre amabil oferta nu. Ma
nor movement sempre besona colaboratores in mult dominias, e tis queles
vole laborar es sempre benevenit e ne va besonar atender long témpore.
Por evitar miscomprenses, yo accentua que mi lexico ne es simil a ti
interprendet de sr Veverka: it ne va contener ni traductiones, ni
fraseologie, ma solmen definitiones e explicationes. Li du lexicos do va
bon complementar unaltru, e noi debi grand mersí a sr Veverka pro su
generosi interprension!

[.author]
I.F.

// Noi sercha colaboratores por machin-scrition {{{2
=== Noi sercha colaboratores por machin-scrition

Coidealistes disponent pri
un poc de líber témpor e un scri-machine, e queles vell esser pret
auxiliar nos per copiar manuscrites e adresses, es invitat dar lor
adresse al Institute Occidental, Chapelle, (Vaud), Svissia. Mersí
anticipat!

[.author]
F.L.

// APIS -- Nov adresses {{{2
=== APIS -- Nov adresses

ITALIA

Bari

223{dot} Sr Del Medico, Vincenzo / Via Vittorio Veneto 57 / dr rer. oec
(1915) I.Alb.A.F.Serb-Cr.-O.A.Sb-Cr.: cor propri iniciative exch. ill.
pc e 07.

Roma

222{dot} Sr. Caprice, Antonio / Via Sardegna, 139 / stud. jur. (1917)
I.F.A.L.P.

221{dot} Dr Guidi, Gianfranco / Via Mizza, 11 / agricultor (1903)
I.F.G.H.P.Galla pluri lingue international -- coresponde solmen secun propri iniciative.

SVISSIA

Zürich

224{dot} Sr David, Hans / Südstr. 150 (1900) G.I.F. cor in diferent lingues
europan.

Modification: de Zürich a Lausanne

90{dot} Sr Moeckli, Adolph / Villa Languedoc «Bellevue», Chemin du
Reposoir.

// XXX NOTE: ci esset li marca original de págine -86-

// Prof. Gonzague de Reynold pri Esperanto -- Doc. 152 {{{2
=== Prof. Gonzague de Reynold pri Esperanto -- Doc. 152

… Quo do es Esperanto? Li unesim vez quande on audi parlar it, on
ne have un impression desagreabil; in contrari: it es un lingue dulci e
monoton, pro li fixitá de su accentu plazzat sempre sur li preultim
síllabe. In contra li impression dat per letion es mult minu favorabil:
li paroles ne es ínconosset, ma ili aspecte transvestit -- ili fa li
impression de paroles latin vestit in slav maniere. Si on vell dar a
Esperanto un geografic situation, on vell dever plazzar it alcú inter
Rumania e Ukraina, quam un lingue de orígine latin, ma fortmen impregnat
de russ e polonés con elemental german e forsan oriental. In fact on es
confusionat sam quam córam un lingue chiffrat…

Li aspecte es decidetmen bizarr -- por ne dir barbaric; on es in li
steppe -- in un steppe linguistic. Desde que on possede li clave, on
posse intrar in li machine e vider qualmen it es constructet:

// XXX TODO: Confirmar li final punctes del paragraf:

Esperanto es un compromisse. Su structura aproxima se al lingues
germanic e slav, li vocabularium al lingues latinid. Zamenhof ha
comensat per li structura, il do ha fortmen negliget li vocabularium:
per to il ha fat un erra fundamental. Il ha provat constructer un
structura extremmen simplic, ínvariabil, schematic: per ti principie
Esperanto sta ancor inter li lingues apriori, li codes.  …

Li alfabete e li pronunciation, e in consequentie anc li ortografie, es
de un real desfacilitá, -- li sol, secun nor opinion, in li tot
grammatica, ma it revela se ye li usation. Hay ta un punctu extremmen
vulnerabil. Li rest del grammatica es contenet in un págine. Ma li grand
invention de Esperanto es un sistema de ínvariabil sufixes, de queles
chascun designa un categorie de paroles…

Pri li sintaxe, it es a signalar li aplication del acusative, sive por
indicar li complement direct del verbe, sive por indicar li scope de un
movement, sive por evitar cert ambiguitás, etc. Esperanto posi li
epitetic adjective in li acusative e li predicativ adjective in li
nominative. Con ti sistema pruntat ex latin, li construction del frases
resta líber. Quam on vide, li structura de Esperanto es combinat talmen
que on obtene li maximum de simplicitá, de regularitá. Omnicos reducte
se a un schema, e on ne posse negar li habilitá de Zamenhof: il ha tre
bon arangeat interiorimen su ludette, con poc files de ferre.

E li ludette functiona. Esperanto es parlat, leet, scrit, comprendet,
repandet; li puppe marcha, aperte e clude li ocules, di «papá» e
«mamá» e mult altri coses. Por multes to sembla esser un miracul, li
«esperantistic miracul». A nos to sembla tre comprensibil: li hom ha
realisat altri colpes de habilitá. Resta a saver, *qualmen* li puppe
marcha, *qualmen* Esperanto functiona: li *proquó* ne sufice nos:

// XXX NOTE: li marca original de págine -87- esset in li sequent
// paragraf:

Por comensar, it salta al ocules que li alfabete de Esperanto ne es
nullmen un simplification, ni comparat al alfabete francés, ni al
alfabete german. Su accentuat consonantes pruntat ex li lingues slav es
un completmen ínutil complication. Ex
ili resulta extrem desfacilitá de pronunciation e desharmonie…

Aspirante a simplicitá, il (Zamenhof) fat li sam erra quam Volapük: li
mutilation del radicas. In Esperanto on di koni vice conosser, limo vice
límite, sxiri vice F déchirer (lacerar), distri vice distraer, etc. In
ti e altri simil paroles li radica es reductet a un statu misconossibil.

Li selection del radicas esset sovente fat con un total miscomprension
del signification originari, mem -- noi vell dir -- del morale del
lingues. In omni lingues, li pare fundamental de patre e matre es
designat per du paroles diferent. In Esperanto on ha prendet li latin
parol pater e ha fat patro por patre, quo es tre bon, ma patrino por
matre, quo es un linguistic monstruositá. (It vell esser ínutil excusar
it per F. patron e patronne (Occidental: patrona); ta it acte se pri un
function quel posse esser exercit per un fémina, ne pri un distintion
fundamental e fisic.) …

Un altri (misprense) del sam specie trova se in mann e fémina. On posse,
si absolut necessi, haver li sam radica por ti du paroles, si it
expresse li génere homan sin distintion del sexu. p.ex. latin homo,
german Mensch. (Occidental: hom, homo, homa). Esperanto vell har posset
selecter li radica latin hom e far de it homo por mann e homino por
fémina: to ne vell har esset tre bell, ma sat logic. No, il selectet li
radica latin quel designa li virilitá «pax excellence», e de viro,
mann, it fa virino, fémina. In latin e de ta anc in francés on di virago
por designar un fémina con masculin allures, p.ex. li «fémina barbat»:
on do divina quel sens on vell posser dar a virino. Ma ne content pri
to, save vu, qualmen Esperanto designa li tauro? virbovo, li mannic
bove!

// XXX FIXME: «Occ era = Espo tempo-kalkulado» ?!

To veni quam consequentie del principie, que por restar fidel al lege
del extrem simplification, un litt númere de radicas es necessi. In
consequentie, Esperanto es fortiat formar paroles composit queles
sovente es perifrases complicat o divinettes infantin. Por traducter
«hag» (F haie, G Hecke) it di _branĉobarilo_, impediment de branches, o
_arbetobarilo_, impediment de litt árbores, o _dornobarilo_, impediment de
spines… o _kreskaĵobarilo_, impediment de alquicos crescent. «Era»
es dit _tempego_, o _tempo-kalkulado_, o _jarcentaro_, quo, descomposit, es:
grand témpor, action calcular li témpor, colection de centenes de annus
- ancor un hibrid germano-latin (Esperanto es plen de ili). Noi ha mem
trovat un perle, quel Delisle ne vell nequande har imaginat:
_vagonar-kontraŭ-sku-eg-risorto_, traductet litteralmen: «ressor contra
li grand sucusses de un colection de vagones», ples divinar: it es
*buffre*.

// XXX TODO: Ligar:

Li ínprecision e li povritá del vocabularium esperantic es un fonte de
confusiones sin númere… (Continuation in proxim numeró de Cosmoglotta B)

'''

«Esperanto Internacia», nro 10, julí 1937, p. 99 di pri Esperanto:
«Ĝi estas kulturperilo». Self-reconossentie? No! «per-il-o» ne es
F{dot} péril, Occidental dangere. It significa… medie! (derivat del preposition
«per» e «ilo» -- instrument).

// XXX NOTE: ci esset li marca original de págine -88-

=== Ili atende lor moné…

[.author]
Erik Stenberg

Un sved colaborator comunica nos li interlinguistic situation in su
land. Noi considera util resumar it in sequent:

Nor letores probabilmen conosse li nómine del sved Ido-gazette
«Center-Bladet» publicat in Orebro in Svedia, in grand formate e con
grand extension. On es tentat pensar que un movement havent un tal organ
deve esser floreant, precipue in comparation con Occidental, de quel li
organ sembla modest.

In realitá, li Ido-movement es hodie subtenet artificialmen per un
mecen, sr Dr Nilsson, quel es dupat per quelc interessates pri li ver
situation interlinguistic. Su secretario, sr Röhnisch, conosset de nor
letores per su lettre qualificant li Occidentalistes quam «dement»
(Cosmoglotta B, p. 70), cuida que su mastro resta in li necessi ilusion que Ido
es in plen triumf. Simil al famosi can Cérbero del classic inferne, sr
Röhnisch ha devenit un feroci gardero. Mem Orpheus con su lira ne vell
successar indormir le durant 5 minutes.

Ante poc semanes un de nor amicos sved, hante scrit a Dr Nilsson pri
interlinguistic aferes, recivet un lettre monstrant que in realitá li
secretario sr Röhnisch dicta li responses a su patron, si il ne mem
intercepte li lettres adressat a dr Nilsson, nam un mann conossent li
factes ne vell scrir talmen.

Li response de sr Röhnisch, signat de dr Nilsson (esque li signatura es
autentic?) asserte que «li Ido-movement ne es desprosperant!»

In 1914 li Ido-Union havet 1500 membres payant, in 1923: 904 membres, in
1932: 450, in 1934: 103 membres, e desde ti témpor ancor pluri eminent
membres quam sr Matejka, Akerman, Géza Hant, Dal Martello, ha abandonat
it. E to on nómina un prosperant movement!

E sr Röhnisch continua: «Li Ido-congresse de Paris in august 1937
havet 250 persones queles ha payat lor contribution.» Vi un specimen
del informationes per queles sr R. mantene li entusiasme de su
protector. In realitá li Ido-congresse recivet 80 inscritiones, secun li
declaration oficial del secretaria del congresse self, e solmen 38
(triant-ott) partiprendentes assistet al reuniones, e inter ili trovat
se quam invitates 2 Esperantistes e… 3 Occidentalistes! Sr Röhnisch
vell dever hontar bluffar talmen. Quande il scri, que omnicos ha
diminuet desde li guerre -- li pacifisme, li religion -- il vell dever
adjunter anc… li veracitá!

Sr R. parla pri li litteratura de Ido, pri «li 30 annus de Progreso»
etc. In li Ido-congresse de Paris esset exposit just ti colection de
Progreso. Un de nor amicos prendet un exemplare de ti Progreso: it esset
composit presc exclusivmen de articules de sr Matejka (chef-redactor),
sr Ilmari Federn (nominat li «max bon stilist de Ido»), sr Akerman
(membre del Ido-Academie) e sr M.K. Gardner (membre del Ido-Academie).
Ma, facte amusant, de ti quar stelles del Ido-litteratura, li unesim tri
es hodie Occidentalistes. Li quaresim ne va tardar…

// XXX NOTE: li marca original de págine -89- esset in li sequent
// paragraf:

Córam ti constant fugida del max competent Idistes vers Occidental, sr
Röhnisch
consola se per li facte, que sr Lundborg ha fat in su testament un
donation de 30000 sved krones por Ido, queles ante usation va crescer a
100000 krones, e que pos li morte de sr Ahlberg li naturalistic Novial
va desaparir, e que tande li Idistes va posseder li Robsahm-fund, it es
ca. 35000 krones, e que dr Nilsson va continuar auxiliar les tam long
quam il vive, e va probabilmen favorisar les in su testament.

Nu, li situation es clar, li ultim Idistes expecta li morte de tri
persones: de srs Lundborg, Nilsson e Ahlberg. To vell far un interessant
tema por un comedie de teatre o film: li testamentatores spiat de lor
futur heredantes. Chascun annu ti povri, benque rich, futur victimes
deveni un poc plu old; li cordie de sr Röhnisch es sempre plu dilatat
del esperantie; bentost, sam quam un Rubi-Pell il va posser dansar li
danse del scalp e incassar li testamentes. Ebrie de joya il contempla li
povri Occidental quel have solmen su bell ocules por conquestar li
munde, e il moca it.

Yes, Occidental es ancor sin fortun, ma it have un qualitá mult plu
potent quam li richesse: it possede li fortie del fascination. A quo
servi a Ido expenser milles e milles de francs por li propaganda, si su
adherentes abandona it finalmen por adherer a Occidental? De 1908 til
1914, Couturat, Ostwald e Lemaire ha expenset 250000 frs. francés
(queles hodie vell valer 500000 frs. sviss). E quo on obtenet por to? un
international congress con 32 partiprendentes 30 annus plu tard! Li
povri sr de Wahl per li sol intrinsic fortie de su ovre ha decomposit un
movement fundat per moné sur un fals base scientic. Esque sr Röhnisch
crede seriosimen, que il va posser far per 100000 krones, quo li
talentosi dr Couturat ne successat far per 250000 frs.?!

// Cronica {{{2
=== Cronica

// Anglia {{{3
==== Anglia

«The British Esperantist», sept. 1937, raporta que li British
Broadcasting Company (Radio-companie) ha bannit Esperanto. It publica un
lettre del controlero del programmas, quel constata que in fact un
radio-di-curs pri un viagea al Esperanto-congresse in Polonia devet
esser purat de presc omni alusiones a Esperanto. Li radio-oficiario scri:
«…vu save probabilmen que desde mult annus B.B.C. considerat se quam
obligat al opinion que it ne posset accepter suggestiones por
radio-emissiones in Esperanto o emissiones apoyant li pretensiones de
Esperanto quam un lingue international.»

// Brasil {{{3
==== Brasil

Nor representant, sr B. Snaider, esset subitmen fortiat cessar
li representation de Occidental. Ples notar que su adresse plu ne es valid.
 F.L.

// XXX NOTE: ci esset li marca original de págine -90-

// Svedia {{{3
==== Svedia

Sr Bengt Hammar ha publicat un resumé in Occidental de un
medicinic articul aparit in Nordisk Hygienisk Tidskrift, Stockholm,
1936, Nro 10-12, por far it accessibil a colegos ne conossent li sved
lingue. Li articul tracta «Li excretion de ascorbic acide in li urine
che infantes (7-13 annus) ante e pos grand doses de ascorbic acide
(C-vitamines)» Interessates posse demandar li brochura che li autor: sr
Med. Lic. Bengt Hammar, Holländaregatan 33 VI, Stockholm. Ples adjunter
un respons-cupon.   I.F.

-- Li nró A 116 de Cosmoglotta con li historie del lingue international esset distribuet
al total sved presse, i.e. ca. 100 jurnales.   F.I.

-- Sr. E. Zachrisson, professor del anglés lingue in li Universitá de
Upsala e autor de «Anglic», li simplificat ortografie da anglés, morit
li 27.7.1937. In 1908 il devenit dr. phil. e universitari docente de
anglés. Quelc annus plu tard il devenit instructor de anglés e german in
li seminarie por instructoras de secundari scoles in Stockholm, e 1921
professor de anglés in li Universitá de Upsala. Quam scientist prof. Z.
explorat li anglés nómines local. Por li profan publica il esset li
autor de Anglic e un acri adversario de Esperanto.   E. Bgn.

// Svissia {{{3
==== Svissia

Ye li 28. julí, li Centrale in Chapelle havet li grand plesura
reciver durant quelc hores li visite de dr Bertil Blomé, ancian redactor
de Cosmoglotta, e su amabil marita. Il havet ocasion inspecter li
present statu del administration de Cosmoglotta, e discusser diferent
lingual problemas queles interessat le quam co-autor del grand lexico
Sved-Occidental in preparation.   F.L.

-- Desde quelc témpor incontra se regularimen unvez per mensu in
Lausanne srs Berger, Federn, Lagnel e Moeckli por discusser li current
aferes.

-- Sr Moeckli ha amabilmen prendet sur se li preparativ labores por li
ho-annual reunion general del SAPO, quel va haver loc soledí, li 10.
oct. in Lausanne.

-- Li economic revúe «Wirtschaftsring» Nr. 993, 30. julí 1937
mentiona Cosmoglotta B de junio, e publica un traduction german del unesim parte
del cronica de dr Nidecker pri «un nov medie de comunication».

-- Secun quo noi posset controlar, Cosmoglotta A 116, «Historie del lingue international»
esset recenset in «La Patrie Valaisanne» (Sierre) e «Il Dovere»
(Bellinzona), ambi del 8. sept. e in «Le Démocrate» (Payerne) del 25.
sept.

// Tchecoslovacia {{{3
==== Tchecoslovacia

Li 14. sept. ha morit li president-liberator T.G. Masaryk, fundator del
republica tchecoslovac, pos un vive de 87 annus. Grand dolore ha frappat
li tot nation tchecoslovac e nor tchec amícos, a queles noi expresse ci
nor sincer condolentie. Masaryk ne apartenet solmen a Tchecoslovacia, il
aparteneh al homanité. In Occidental aparit un traduction de su ovre
«Democratie e Humanitá». Un necrolog pri li grand morto va aparir in
li proxim Cosmoglotta A.   C.R.

// XXX NOTE: ci esset li marca original de págine -91-

-- Li revúe «Pax», sept./oct. 1937, edition international, aparient
in Praha, recense li Historie del lingue international in Cosmoglotta A 116 e publica un
articul in Occidental: «Ex un grand manifestation de Genève -- Un
movement del yunité» extraet ex li jurnale «Národni osvobození»,
traductet in Occidental de Jaroslav Volný.

-- «Nezávislá Politika» continua inserter noticies pri Occidental.

-- «Occidental-Bulletin» reapari pos 2 mensus de vacanties, con mult
noticies pri li movement, e propagandistic successes atinget durant li
témpor vacantial. Remarcabil es un plen págine con lingual
explicationes, specialmen pri traductiones de cert expressiones de Tchec
e… Esperanto.

U.S.A. -- Li revúe «Writers' Markets and Methods», un revúe quel torna
se in prim linea a scritores professional o amatori, aparient in
Hollywood, contene in su nró de sept. 1937 un articul de un plen págine
de sr Paul D. Hugon «Occidental, the new Universal language» tractante
Occidental precipue quam medie por aprender clarmen pensar e por elargar
linguistic conossenties. Un textu es dat quam teste.

EX LI PAPER-CORB pro manca de spacie devet ti ci vez esser evacuat
altriloc quam in Cosmoglotta B. Ples ne desesperar, amat letores, noi es
plu trist quam vu. Ma quo devet esser, devet esser. In compensation it
va aparir in li proxim numeró de Cosmoglotta A. Yo invia un besa volant
a chascun letor.  Miq.

Ples ne obliviar renovar vor abonnament a Cosmoglotta e vor membritá che
li Occidental-Union in just témpor. Ples facilisar li grand labor del
administration.

ifdef::original-tocs[]

// Contene: {{{2
=== Contene:

- Optimisme, optimisme, optimisme
- Mersí de E. Wahl
- A nor colaboratores
- Congress-problemas
- On sercha un abreviation
- Prof. Gonzague de Reynold pri li lingue international
- On scri nos…
- Evitar duplic labor
- Universal Lexico de Occidental
- Lexico de Occidental
- Noi sercha colaboratores por machin scrition
- APIS
- Prof. G. de Reynald pri Esperanto
- Ili atende lor moné
- CRONICA: Anglia -- Brasil -- Svedia -- Svissia -- Tchecoslovacia -- USA
- (Ex li Paper-Corb)

endif::original-tocs[]

// Colection de Vocabulariums poliglott de Occidental {{{2
=== Colection de Vocabulariums poliglott de Occidental

[cols="<,>" grid=none border=none]
|===
| Ha aparit til nu                                                                   | SFr.

| Tom 1: Occidental-Dan, de Federn e Haislund, 36 pág. formate A 6, afrancat         | —.50
| Tom 2: Occidental-Anglés de Federn, Kemp e Haislund, 16 pág. A 5, afrancat         | —.60
| Tom 3: Occidental-Italian de Federn e Ritter, 12 pág. formate A 5, afrancat        | —.30
| Tom 4: Occidental-Tchec. de Švec, Podobský e Federn, 24 pág. formate A 5, afrancat | —.60
|===

****
Fund de propaganda, liste de donatores 1: F.L. SFr. 5.—; R.B. 5.50;
I.F. 5.—
****

****
(Image: insignes)

LI OCCIDENTAL-INSIGNE, excellentissim medie de propaganda, in bell blanc
metalle. Precie F. 1.50. Ples comendar it del INSTITUTE OCCIDENTAL,
Chapelle (Vd), Svissia.
****

// XXX NOTE: ci esset li marca original de págine -92-

// Cosmoglotta A 118 (1937-11/12) {{{1
== Cosmoglotta A 118 (1937-11/12)

COSMOGLOTTA, nov.-dec. 1937. (Annu XVI.) No 7 (118)

ifdef::original-tocs[]

// Contene {{{2
=== Contene

- Li lingue international, un artistic problema.
- Prof. Madhrepore solue li problema del lingue international.
- Li latin proverbies e lor traduction in Occidental.
- Scrir in li tren  de ferrovia.
- Vocabularium del viages.
- Acompaniator de Viage.
- Cronica.
- Thomas Masaryk.

endif::original-tocs[]

// Li lingue international -- un artistic problema {{{2
=== Li lingue international -- un artistic problema

On ha plurivez insistet pri que li creation de un lingue international es un
*tecnic* problema.  To es fals! It es un *artistic*
problema.  Un lingue ne es un instrument, ni un machine, ma psicologic
function, do efectentie de un organisme, e benque it self ne es un
organisme, tamen in su form it es modellat paralel al singul psichic
organisme. Alqui ha dit: Chascun lingue quel noi mastrisa, da nos un
nov anim. To es certmen ver. Li lingue es li image del anim, e li anim
forma li organisme, ne  invers.

(Image: E. de Wahl, aspirante de marine in li epoca de Volapük.)

Li vive ne ha nascet del anorganic  mort materie. Anorganic materie es
dejettallia del vive. Vive e organisme es solmen du divers aspectes de
un sam cose.  De ta venit li idé que li lingue es un organisme. Advere
to ne es, ma it efecte talmen quam si it vell esser.

E sammen quam inter córpor e anim existe un constant action reciproc,
sam anc inter li lingue e li genie del popul.

Un popul quel accepte un foren lingue, muta it secun su psiche. Ma anc
li psiche del popul es mutat, influentiat per li foren lingue.  In li
témpor primitiv ne existet ni germanes, ni franceses, existet solmen
divers tribes germanic, gallic, anc in li medievie. Por li germanes li
traduction del Bible per Luther esset li creation del germanic nation ex
li singul tribes. Hodie prepara se li via a un europanité. Li emanation
de ti comun europanité es li europan lingue.

It es format per li europan psiche, e it forma li psiche europan.

In li arte, formation es nominat styi. Pro to fotografie ne es arte.
Stil es to quo es caracteristic por un témpor e por un popul, li norm!
Ma stil creat ne del tecnico, ma del artist. Stil es un artistic. It
include  e limita li ínfinit varietá del natura in cert regules, formes,
queles coresponde al psichic sentiment conform al spíritu del epoca.

// XXX NOTE: li marca original de págine -97- esset in li sequent
// paragraf:

Per to naturalmen ne es dit que li tecnica ne have un important
signification che li creation del stil. Pontes de ferre o petre have un
altri styl quam pontes pendent fat de lianes. Talmen li stil de un
hodial europan comun lingue necessimen deve esser un altri quam in
antiqui Roma o in li medievie. To on posse sentir anc in li lingues
artificial. Zamenhof havet instincte por stil; Couturat, Rosenberger
esset solmen tecnicos. Pro to li relativ success de Esperanto! e li
missuccess de Ido, Neutral, etc., proque lor autores ne esset
artistes.

Naturalmen un ver artist besona un precis conossentie del tecnica quel
apartene a su ovre, e li scientic bases por it. Ma li creation self  ne
es un problema del tecnica, ma un ovre de arte. Pro to it ne posse esser
corectet. Li necessi progress es inaugurat per un nov ovre de  arte in
un nov stil.

Noi have solmen 3 tal lingues con propri autonom coherent stil intern;
ili es Volapük, Esperanto, Occidental. Malgré li total diferentie de ti
tri lingues noi posse remarcar que ili apartene al sam  categorie de
lingues, tam in li metode del parol-formation per sufixes,  prefixes e
desinenties, quam per li maniere del expression, quel in omni 3 es
europan, e in li curs del témpor ha etablisset un cert tradition,
progressente poc a poc del statu de pur aglutination, per Mackensenic
paroles, a un comensa de flexion.

Lingues isolativ del tip chinés-anglés con ínchangeabil paroles sin
distintion del grammatical caractere (substantiv, adjectiv, verb,
adverbie) til nu es representat per Latino sine Flexione, Etem e  Uniti
langue, li unesim un torso, li duesim un esquisse, li triesim un
ínharmonic mosaica de pruntat materiale. Omni tri sin fortie creativ.
Quam parasites ili vive del capitale del altres, e quam omni parasites
ili es íncapabil por vive autonom.

Inter ti tri divers types (aglutination, flexion, isolation) sta
Occidental. Su derivation es quasi totalmen aglutinativ, li sol flexiv
formes es li casu indicat in li regul del perfect con d e r, e in li
grec  scientic paroles (1) ye -ma, queles intercala -t- in derivation, e
(2) li substantives in -s(e), queles deriva adjectives in -tic, e quelc
international paroles Mackensenic stant extra li derivation. Li
grammatical parte es quasi totalmen analytic tam in declination quam In
conjugation, con li sol micri diversion pri li casu objectiv che li
personal  pronómines.

Talmen it representa un juntion del tri tipes in li max economic  e
practic maniere, evitante un steril e rigid unilateralitá del du extrem
tipes: aglutination e isolation, e juntente les per un curt elastic
vivent charnire: li flexion.

Per ti combination Occidental atinge ti atraent charme de naturalitá
(flexion) apu un maximum de regularitá (aglutination-), (sintetisme) e
simplicitá (isolation, analitisme).  Edgar de Wahl.

// XXX NOTE: ci esset li marca original de págine -98-

// Ex li paper-corb: Angul humoristic {{{2
=== Ex li paper-corb: Angul humoristic

(Li redaction de Cosmoglotta ne es responsabil pri ti angul)

Professor Madhrepore solue li problema del Lingue International

Recentmen noi promesset a nor letores un articul pri li nov lingue del
mundi-famosi professor. Noi deve decepter les. Li ha decidet abandonar
li idé publicar  un propri sistema. Il vole soluer neutralmen li
problema del lingue international.

Sin dúbit li afere es in max bon manus: Professor Sysiphos Q.
Madhrepore ha esset  ganiat por li idé del lingue international solmen in li annu
passat. Antey il ne interessat se pri it,  e ancor hodie il ne crede in
it. Il do ancor ne have un opinion definit, to garanti su  neutralitá. E
su grandissim competentie in bibliomanic questiones predestina le quasi
quam suprem arbitro de interlinguistica, pro li grand afinitá del du
materies. Ma  li professor have un generosi ánima: «Yo ha renunciat a
far un propri sistema -- to  ja es un pruva de grand objectivitá e
neutralitá. In plu yo ne va admisser in mi societé null critica contra
unaltru. Solmen abstract questiones va esser permisset. Noi va  elaborar
un serie de criteries secun queles li diferent sistemas de lingue international va
esser judicat.  Si ili ne es conform a mi criteries, tant plu mal por
ili.»

Li criteries ja es in parte etablisset, e anc adoptet con unanimitá per
li max competent person, professor Madhrepore self. Noi es autorisat
mentionar ci quelc criteries, esperante que sr Prorok ne va leer les. Ti
senior have un desagreabil maniere destructer  omni joya quel on posse
sentir pri un scientic, competent. neutral, objectiv labore.  Tal
criticastros vell dever esser excludet ex li movement de lingue international.

Li unesim criterie de prof. Madhrepore es:

Crit. 1 Li lingue international ne besona esser international.

Si li internationalitá es indicat in li nómin, it es evidentmen
self-comprensibil,  que it ne besona esser anc in li lingue self. To
vell esser un pleonasme, un delicte contra li principie de «necessitá e
suficentie». It es clar, que it es necessi expresser li
internationalitá, ma que it sufice far to in li nómin. It es to quo li
professor nomina per un parol sanscrit: teleosophie.

Crit. 2. Li paroles international deve esser excludet ex li Lingue
International.

Chineses e Japaneses ne comprende li grand lingues nominat
international. Pro  to it vell esser un ínjustificabil privilegiation
del west-europan popules, on vell  prender paroles comprensibil inter
omni occidental nationes, ma ne inter li orientales.  Li neutralitá
demanda, que sam desfacilitá existe por omnes. Do, si on prende un parol
international, it deve almen esser tam defigurat, que it presenta un
cert desfacilitá  anc al europanos e americanos, quam consolation por li
orientales.

Crit. 3. Li structura del lingue international posse esser a-priori.

Ti criterie es necessi pro neutralitá, por ne excluder Volapük. In
céteri it ne deve deve esser miscomprendet: A-priori e a-posteriori ne
es tam oposit a unaltru, quam on vell creder, si on consenti pri un
gradu medial, quel on posse nominar modificat
apriorisme-aposteriorisme.

P.ex. li finale -ön del infinitive in Volapük es aposteriori, nam it es
suggestet per li german infinitives «tönen, verschönern». Li finale
-ob del indicative 1. person singulare, «löfob» (yo ama) retrova se in
german «si fragte mich, ob ich sie liebe» durant que li participial
finale -öl, «löföl» (amant) es reconossibil in german «Erdöl,
Olivenöl, Maschinenöl». In sam maniere li conjugation per prefixes:
«älöfob» (yo amat), «elöfob» (yo ha amat), «ilöfob» (yo hat amat),
«olöfob» (yo va amar), «ulöfob» (yo vell amar), es visibilmen
suggestet per francés «j'aimais» (pronunciat «ämä»), per german
«ich habe geliebt», «ich hatte geliebt», «ich werde morgen
lieben», «ich würde lieben». Do li sistematisation del verbal vocales
in Volapük es «modificat a-priorisme».

Talmen a-priorisme e a-posteriorisme admisse mult gradus, e li
atribution del términos a-priori e a-posteriori depende del vis-punctu
adoptet. Ti important decovrition de professor Madhrepore revolutiona
omnicos quo ha existet til nu.

// XXX NOTE: ci esset li marca original de págine -99-

Crit. 4. Adaptation del ortografie de international paroles.

Si ye li adaptation del ortografie de international paroles al alfabete
del lingue international eveni  un conflicte inter li besones de pronunciation e
ortografie, li necessitás de pronunciation  deve generalmen prevaler, e
si it existe un divergentie del pronunciation, pronunciation comun al
max grand númer de lingues o trovat in max largmen usat lingues, deve
prevaler.

Por exemple, si on adopte li principie de invariabilitá del
corespondentie inter son  e simbol, e si li son «sh» quam in anglés
«sheep» deve esser simbolisat per li líttere s e li son «a» quam in
«nation» per líttere «e» e si li diferent pronunciationes  del parol
«station» deve esser prendet quam base por li notion station h, e si
omni substantive deve finir per -o, tande on va dever prender
pronunciation del lingue  max difuset, it es li anglés, e adaptar li
ortografie a ti pronunciation, do li resultant form in Lingue
International va esser «stesno» e ne «station, stacion, o
stazione».

Crit. 5. On ne mey serchar erras in ti criteries, tande on ne va trovar
les.

Quant capes, tant opiniones! (Latin «Quot capital, tot consensus») e
malevolent criticastros sempre va trovar objectiones. Per li proposit
criteries li desfacil unitá del problema es dividet in mult problemas
partial. It vell esser un absolut miscomprension  del parol
«sintetisme», regardar li criteries in sinoptica e serchar
contraditiones inter les.

Ti criteries aprobat per li competent linguistic opinion de prof.
Madhrepore, posse  esser regardat quam un solid base de quel posse
proceder li labor por li definitiv  solution del problema del lingue
international.  Farfarello.

La internationale Ido e son application aux sciences pharmacologiques de
Dr Laurent. -- Noi regreta ne har conosset antey li important libre
publicat ja in 1935. Su autor, Sr. J. Laurent de Marseille, presentat it
quam tese por obtener li gradu de Dr in farmacologie. Exter li parte
scientic pri quel noi va parlar un altri vez, ti tese consacra mult
págines al historie del lingue international e raconta li orígine de
Ido, evidentmen sin conosser li ver factes revelat solmen in li ultim
numeró de Cosmoglotta  Sr. Laurent parla anc pri Occidental ma it es evident que il
vide it tra li binocules de Beaufront. Il parla pri li anarchie de su
derivation pri su anomalies e su illogismes. Assertiones sin  pruvas ne
auxilia li solution del problema. Noi peti Sr. Laurent benevoler citar
nos  exemples de anarchie e de «illogismes» in Occidental e si il trova
tales noi ingagea nos  citar le un duplic númer de tal exemples in Ido!
Tro sovente on ha condamnat Occidental per assertiones sin pruvas. Til hodie
un sol Idist ha penat colecter un list de exemples «defectosi» in Occidental
por apoyar su demonstration, e ti adversario,  quel nominat se A.
Matejka, ex chef-redactor de Progreso, es nu in li range del admiratores
de Wahl! In li págine 97 de su libre, Sr Laurent proposi introducter
quelc ameliorationes in Ido. Il suggeste por exemple li adoption del
sufixe -asiono por indicar li idé de action, mancant in Ido, e il cita
quelc derivates obtenet: expozasiono,  produktasioni, etc. Esque Sr.
Laurent save que just tal abstrus formationes causat li fiasco de Idiom
Neutral avan li Comité del Delegation in 1907? It ne valet li pena
repussar ti idioma pro tal derivation si hodie on introducte it in Ido.
Noi ne comprende  qualmen on vole nu fortiar li homes dir audasiono,
ppropozasiono, produktasiono, redaktasiono, etc. quande, ante 15 annus,
de Wahl ha trovat li medie formar regularimen audition, proposition,
redaction, etc. Desde long li Idistes ha  constatat quant necessi es li
introduction del sufixe international -ion in lor lingue e  ili ne vide
que sol li regul de Wahl solue li question.

Ancor in 1934 preident del Ido Academie, Sr. Quarfood, constatat que
Mutaciono esas internacione plu komprenebla kam mutaco. Tre just! Ma
anc li altri paroles finient  per -aco deve esser changeat a -aciono. E
li verb ne possente esser sempre -acionar,  ma -ar (muta-r, muta-t-ion)
it resta ancor a trovar li regul por derivar -aciono de  -ar.
Ínfallibilmen on reveni al regul de Wahl! To noi ha ja demonstrat
multissim  vezes; ma on resta surd!   R. Bg.

// XXX NOTE: ci esset li marca original de págine -100-

// Li latin proverbies e lor traduction in Occidental {{{2
=== Li latin proverbies e lor traduction in Occidental

// XXX NOTE: li marca original de págine -101- esset in li sequent
// tabele:

// XXX NOTE | li marca original de págine -102- esset in li sequent
// tabele:

|===
| Latin | Occidental

| Ab absurdo | Per lu absurd
| Ab irato | Pro colere
| Abusus non tollit usum | Li abusa ne impedi li usa
| Abyssu abyssum invocat | Li abiss invoca li abiss
| Acta est fabula | Li act es ludet
| Ad aperturam libri | Con apert libre
| Ad gloriam | Por li glorie
| Ad patres | Al patres
| Ad majorem dei gloriam | Al plu grand glorie de Deo
| Ad unguem | Al ungul
| Ad vitam aeternam | Por li eterni vive
| Age quod agis | Acte quo tu acte
| Alea jacta est | Li lot es jettat
| Alter ego | Altri ego
| Amicus humani generis | Amico del génere homan
| Ante mare, undae | Ante li mare esset li undes
| Aquilla non capit muscas | Li áquil ne capte moscas
| Ars longa, vita brevis | Li arte es long, li vive es brevi
| Audaces fortuna juvat | Fortuna favorisa audacioses
| Audi alteram partem | Audi anc li altri partie
| Aurea mediocritas | Aurin mediocritá
| Aures habent et non audient | Ili have oreles e ne audi
| Auri sacra fames | Execrabil fame del aure
| Ave Imperator, morituri te salutant | Salute, Imperator, lis destinat al morte te saluta
| Bella matribus detestata | Li guerre maledit del matres
| Caeli enarrant gloriam Dei | Li ciel narra li glorie de Deo
| Calumniare audacter, semper aliquid haeret | Calumniar audacimen, sempre alquicós resta
| Carpe diem | Usa li hor
| Carpent tua poma nepotes | Tui nepotes va colier tui pomes
| Casus belli | Casu de guerre
| Cave ne cadas | Atente ne cader
| Cedant arma togae | Mey li armes ceder al toga
| Circulus vitiosus | Circul viciosi
| Cogito ergo sum | Yo pensa ergo yo existe
| Concedo | Yo concede
| Coram populo | Córam popul
| Corpus delicti | Corpor del delicte
| Credo quia absurdum | Yo crede pro que it es absurd
| Cum grano salis | Con granul de sale
| Currente calamo | Per plum current
| Curriculum vitae | Li carriera del vive
| De gustibus et coloribus non disputandum | Pri gustes e colores on ne disputa
| Denisit in piscem | Finit in caude de pisc
| De te fabula narratur | Pri te raconta li fabul
| Difficile est satiram non scribere | Desfacil ne scrir satire
| Dignus est intrare | Il es digni intrar
| Divide et impera | Divide e impera
| Dulce est pro patria mori | Dulci es morir por li patria
| Dura lex, sed lex | Dur lege, ma lege
| Errare humanum est | Errar es homan
| Ex ungue leonem | Del ungul es conosset li leon
| Felix culpa | Felici culpa
| Fiat justitia pereat mundus | Justicie deve esser, mey perir li munde
| Finis coronat opus | Li fine corona li ovre
| Flagrante delicto | In flagrant delicte
| Fluctuat nec mergitur | It fluctua ma ne inmerse
| Fugit irreparabile tempus | Li témpor irreparabil fugi
| Gutta cavat lapidem | Li gutte cava li lápide
| Hoc signo vinces | Sub ti signe tu va victer
| Homo homini lupus | Li hom es lupo por li hom
| Horror vacui | Li horrore del vacui
| In cauda venenum | In li caude es li venen
| In tempore opportuno | In opportun témpor
| Inter nos | Inter nos
| In vino veritas | In vin es veritá
| Ira furor brevis est | Li colere es un curt follie
| Manu militari | Per manu militari
| Medice, cura te ipsum | Medico, cura te self
| Memento, homo, quia pulvis es et in pulverem reverteris | Memora, hom,
| que tu es polve e que tu va retornar al polve
| Mens sana in corpore sano | Mente san in córpor san
| Mors ultima ratio | Li morte es li ultim rason
| Multi sunt vocati, pauci vero electi | Multes es vocat, poc es electet
| Natura non facit saltus | Li natura ne fa saltas
| Nil novi sub sole | Nequó nov sub li sole
| O sancta simplicitas | O sant simplicitá
| Post mortem nihil est | Pos li morte, nihil es
| Pro domo sua | Por su dom
| Quia nominor leo | Pro que yo es nominat leon
| Qui bene amat, bene castigat | Qui ama bon, puni bon
| Qui habet aures audiendi audiat | Qui have oreles por audir, audi
| Qui sine peccato est | Qui es sin pecca
| Sapiens nihil affirmat quod non probet | Li sapient afirma necós, quo il ne pruva
| Stand pede in uno | Stant sur un sol ped
| Summum jus, summa injuria | Maxim jure, maxim injurie
| Timeo Danaos et dona ferentes | Vider quem fider
| Veni, vidi, vici | Venit, videt, victet
| Verba volant, scripta manent | Li paroles vola, li scrites mane
| Vox clamantis in deserto | Voce clamant in li desert
| Vox populi, vox Dei | Voce del popul, voce de Deo
| Vulnerant omnes, ultima necat | Omnes vulnera, li ultim morta

|===

// Li fisic labor del scritor {{{2
=== Li fisic labor del scritor

Un matematico ha calculat li longore del
via sequet del plum quel scri. Li resultates es astonant.

In facte, un scritor tracia circa 30 paroles in un minute, ergo 1800
paroles in un hor. Si il labora ott hores in un die, to fa 14400
paroles. Ad ultra, on ha contat que li strec necessi por scrir 30
paroles have circa 5 m. In li fine del die li scritor ha do fat
percurrer a su plum 2400 m. In un  annu de 300 dies de labor, on obtene
720 km.

// Scrir in li tren de ferrovia {{{2
=== Scrir in li tren de ferrovia

Vu possede un bell fontan-plum por posser scrir in omni loc e témpore.
Ma sedente in li tren de ferrovia, quel passa long distanties tra vast e
enoyant planages, vu senti li beson scrir un lettre o altri cos. Vu
scruva li capuce fro vor plum e prende paper. Ho ve! li scritura
aspecte quam un mosca vell har cadet in incre e poy fat un promenada
sur li paper! Qualmen scrir in un movent tren? Yo ha experit un medie:
on prende alcun suport, p. ex. un caderne con un rigid  covritura;
poy on prende li paper con li micri fingre del dextri manu; simultanmen
on tene li suport anc per li levul manu, per quel on  tene anc li micri
fingre del dextri manu sub li suport. Ambi brasses  es tenet líbermen
horizontal. Li tric es que talmen li chocas del vagon  traducte se
simultanmen sur ambi brasses, do it nasce null diferentie  inter li
movementes del scrient manu e del tenet paper. Benque it es  un poc
íncomod scrir talmen, li scritura es suficent secur e ne tro  desfigurat
per li chocas del vagon. Poc a poc on es fortiat changear li situation
del manu e del paper. Li metode es aplicabil solmen por scrir sur un
micri pezze de paper, admaxim sur un post-carte; ma  to ya sufice si on
have alquo urgent a scrir.

[.author]
Dr. Peipers, Köln.

// XXX NOTE: ci esset li marca original de págine -103-

// Vocabularium del centres de interesse: viages {{{2
=== Vocabularium del centres de interesse: viages

Por automobile e aviation, ples vider sub ti titules.

Via. -- Move-ntie. viag-e, viage-ator, viag-ero. depart, start,
destination, arriva,  vi-arium, for-marcha, ab-marcha, detorn, circuit.
indirect via, curvi via, mis-via, ye  demí-via, curse, curr-ida,
zig-zag, re-veni-da, passagie, traject, sejorn -- pacc-age,  bagage,
coli, valise, pacca, cofre, -ette, sac -- passport, permiss de restantie
--  caravane. safari.

Vehiculation. -- Vehicul, coche, carre, carr-ette, carr-ede, landau,
caleche, tilbury  -- timon, furcat timon, rot, radion, felg, nabe,
rot-axe, fren, porta, tenette, fenestre,  sede, harnes, brid, flagel,
attelage --  taximetre, remise, hangar, garage, omnibus,  tram,
tram-via, strad-rel-via, diligence -- postilion, coch-ero, carr-ero,
carr-ett-ero,  carr-ductor, con-ductor --  halta, relé.

Marcha. -- Promenada, excursion  -- march-ator, ped-on  -- via, rut,
ped-via.  vi-ette, pal indicatori, born, carril, rot- sulc, slamm-fore,
slamm-iera, ravin -- baston,  bastonazzo, sac, dors-sac,  tur, tur-ism,
tur-ist, alpin, -ism, -ist, ascension,  guid, port-ator, Pica.
Ferrovia. -- Rel-via, rel-rut, rel-age, rel-ament, rel, ferrovi-ari
rete, rel-sistema,  interspacie del rotes, escarte del rotes, traverse,
pal, viaduct, tunnel, cable, rel-via  funiculare, nivel-passage, agulye,
bifurcation, aguly-ero, garda-via, station, intr-ada,  surti-da,
plat-form, tornant placc, disco, signal, trott-uore, caye, sala de
attende,  buffet, café-ia, in-registr-ation del bagages, venditoria del
-- lava-toria,  latrine, closet  -- tren, convoy, express, direct
tren, locomotive, ténder, station-chef,  chauffero, control-ero,
tren-chef  -- furgon, transport-wagon, wagon, charj-wagon,  cupé,
partition, compartiment, banca, porta, fenestre, danger-signal, corde de
alarm --  parachoc, bufre --  vi-arium, tren-libre, tren-list, guid de
relvias, bagage-depó,  cargo, charie, bilet, abonnament, porte,
transport-polis, ballot, fret-wagon, merce  de ordinari velocitá.

Verbes: Ear, vader, veni-r, departer, for-vehicular, viagiar, moer.
arrivar, avansar,  vehicul-ar, retornar, retro-ear, revenir, sejornar,
attelar, des-attelar, frenar, haltar,  flagel-ar, bridar, harnesar,
startar, rapid-ear, lent-ear, stoppar, in-pacc-ar, in-ball-ar,
promenar, ex-ear, quittar, for-ear, curr-er, ex-currer, marchar,
ascender, descender,  de-rel-ar, currer ex li reles.

// Un magnetic balayator {{{2
=== Un magnetic balayator

Li administration del Vias de Quebec  ha just
provat un nov machine balayatori.  Li balayator possede, vice un balay,
un electro-magnete. Durant  li unesim prova along li strada de
Little-River in Quebec, li electromagnet atraet circa 9 kg de cloves,
scruves e altri metallic fragmentes.

// Micri cause e  grand efecte {{{2
=== Micri cause e  grand efecte

In li fine del annu 1936, li
circulation del electric  trenes inter Vallor e Lausanne, in Svissia,
esset interruptet durant pluri hores. Pos  mult serchas on finalmen
constatat que ti accident esset causat del eclatation de un isolator
plazzat contra un ponte proxim li village de Cossonay. On inquestet por
saver qui esset li autor de ti ruption, e on finalmen decovrit que li
culpabiles esset tri galoppones de  9 til 11 annus queles hat pissat
passante sur li ponte. Por amusar se, ili aroseat li  electric fila e
causat un curt-circuit, quo posset fulminar les. Felicimen ili escapat
del danger, ma lor genitores devet payar un bell factura!

// XXX NOTE: ci esset li marca original de págine -104-

// Acompaniator de viage {{{2
=== Acompaniator de viage

Original raconta in Occidental.

Essente in Stockholm, in un mal pecuniari situation, per hasard  yo leet
in un jurnale li sequent anuncia:

____
Serchat confidibil person, catolico, preferibilmen francés, por
discret mission in afere familial. Alt honorarie. Responses al redaction
sub chiffre…
____

«Alt honorarie, catolico, francés…» Ti anuncia esset quasi
destinat  por me. Yo scrit, e pos tri dies yo recivet li response sur
lettre-paper con coron de comte e signat per un nómin francés, incitant
me venir a un solitari castelle sur un del grand benes in Svedia medial.
Un chec  payant li viage esset juntet. Yo departet.

Li ferrovia fat un ters, forsan li demí del rute quel junte li du
extremitás de Svedia along li bottnic golf. Del cité un ferrovia
secundari  ductet me durant quelc hores a west, vers li montania, e ye
li station  final un carre atendet me; in li fine del via, un demí hor
yo devet  ascender per pedes li scarp colline sur quel esset situat li
castelle. It  esset bass e larg, e havet li sam caractere quam li bass
gris nubes, queles  pendet largmen supra li trist paisage, con poc
plantes. Vidente to,  yo presentit, que mi mission ne vat esser gay.

Li comte, nobil e elegant, ye poc plu quam sixant annus, parlat  me in
nor lingue matrin. Su historie es racontat per poc paroles:

Su avo hat venit con Bernadotte in Svedia, li familie hat fixat se ta,
ma, deveniente sved cives, ili hat conservat lingue e religion con  li
tenacitá del minorité isolat e includet del majorité diferent.

Su filia, un yun flicca de apen duant annus, quem il hat inviat por
education a un monastere de nonnas in Sud-Francia, hat morit subitmen
ante brevi témpor. Il desirat que li sarc mey esser aportat a Svedia
por esser interrat in li capella del castell. Il hat avisat li abatessa
del  monastere pri to, e vell viagear self, ma li nova pri li morte del
filia  amat hat fat malad li comtessa, e il ne audaciat abandonar su
suffrent  marita. Pro to il hat anunciat pri un conreligionario
preferibilmen francés, quel, contra bon payament, mey charjar se del
mission ear  in Francia por directer li transport del sarc. «Yo ne
desira» il dit,  «que mi povri filia es transportat quam un specie de
pacca. Vu va por li eada prender li tren via Germania, ma por li retorn,
vu va prender un nave direct de Marseille a Stockholm. Yo desira que li
riscas del  change de tren mey esser evitat, e anc li possibil
molestationes per li  doanes. Li doane de Stockholm yo va avisar
self…  In li monastere  vu va dever acter e con tact e con energie»,
il cludet, «ínprevidet  desfacilitás ne es ínpossibil… »

// XXX NOTE: li marca original de págine -105- esset in li sequent
// paragraf:

Yo acceptet li mortic mission e departet. Yo arivat in li loc de mi
destination, un litt colorosi cité in Sud-Francia. Yo va acurtar li
formal  parte de mi mission: yo trovat li monastere, quel fat un
impression
desordinat, con portas apert, e con long coridores u nequi esset. Ja  ye
li intrada yo hat videt tra li porta apertet li sarc in li cellul del
portario, sin cuida, sin candeles.

In fine yo incontrat li abatessa. Ella parlat mult, con grand dignitá
ma anc con un cert confusion. Li fine esset, que yo ne posset reciver
li  sarc: li yun comtessa hat prendet li sacramentes e hat morit quam
nonna,  e li lege del monaster prescrit, que chascun nonna devet esser
interrat in su jardine, e que in consequentie it esset interdit
forprender un sarc.

Li consacration de su filia hat semblat ínconosset al comte, o almen il
ne hat dit me it. To ne esset mi afere. Yo havet órden aportar li
cadavre de su filia in Svedia.

Yo abandonat li digni dama, semblantmen resignante, ma in veritá
reflectente pri qualmen executer mi tache. E li revide con li sarc in li
cellul del portario dat me li idé:

Yo esset providet con moné suficent por payar six yun mannes del cité, a
queles yo explicat li aventura. E con ili, in li nocte sequent, yo
furtet li sarc, sin grand desfacilitá ex li íncuidat monastere. Ili
portat li sarc al station. De ta yo viageat a Marseille, u yo fat metter
li sarc  lignin In un chest de zinc, e poc dies poy yo inbarcat me con
mi mortic bagage.

Ye unesim vez yo fat un viage naval con un sarc in mi cayute, e yo ne
sentit me tre comfortabil. Un bel flicca, yes, ma un flicca mort…  Ma
mi honorarie quam «acompaniator In viage» esset considerabil, e
órdenes es órdenes.

Mi dies passat sin evenimentes remarcabil, ma strangi esset li unesim
nocte in li solitá de mi cayute de unesim classe con li sarc. It esset
un chest de zinc, bell, glatt, perfectmen cludet, quel, exceptet per su
form oblong, ne trahit su trist contenete.

Yo ne crede in fantomas. Yo es cert, que yo ne avigilat me durant  li
nocte, yo es cert que yo dormit profundmen, ma yo somniat, que li  porta
de mi cayute apertet se, e que intrat un bellissim yun flicca de  circa
duant annus, pallid, con grand e trist nigri ocules, e con ella intrat
un pallid luce, quel permisset me vider omnicos clarmen: li litt table
fixat al mur, li unic stul e li sarc sur li suol, apen du metres de me.
Ella avansat vers me, sin parlar, regardat me intensmen per su trist  e
magnific ocules, fat me signe levar me e tornat se poy vers li sarc  til
que in fine yo comprendet que ella invitat me aperter it. Un strangi
frisson captet me: ella portat li veste del nonnas…

// XXX NOTE: li marca original de págine -106- esset in li sequent
// paragraf:

Yo ne save qualmen ella desaparit, mal li tenebres del dorme sin somnie
devorat li fine del vision. Yo ne posse dir, que ti bell fantoma
inspirat me horrore. In contrari. Li die sequent, yo presc hat obliviat
li vision. sub li sole brilliant e calid del Mediterrané. Ma in nocte
ella  revenit in mi somnie, quel repetit se, egalmen al nocte passat. In
li  triesim nocte yo ja expectat la, mem desirat su venida. Yo vell har
esset
deceptet, si ella ne vell har venit e con ella ti strangi, dulci frisson
pri quel yo devenit consciosi solmen quande ella hat desaparit, chascun
vez plu bell e plu trist, pro que yo ne hat satisfat su desir…

Ma esque yo posset aperter un sarc, pro que un figura de somnie demandat
to de me? Chascun matin, li nonsens de un tal action stat clarmen avan
mi reflection.

Ma quande venit li pallid luce, e li trist ocules brilliant del yun
flicca inprofundat se in mis in mut petida, un ínexpressibil tristess
captet anc me. Yes, yo ne va negar it: yo esset inamorat, follmen
inamorat, in un morta, in un nonna, in un fantoma, un figura de somnie,
vu mey nominar it quam vu vole  -- yo amat la passionatmen. E plu yo
amat, plu it semblat me cruel resister a su desir. Yo questionat me,
esque li córpor del flicca, de quel li ombre, forsan li anima visitat me
chascun  nocte, ja vell esser putrit e descomposit, o ca yo vell trovar
la inbalsamat e tam bell in carne, quam yo videt la omni nocte in
spíritu…

Ma ante que yo posset decider me a devenir complicio de su dulci demonic
tentationes, li nave arivat in Stockholm. Yo desinbarcat mi preciosi
charge, tractat con grand tact del doaneros avisat, e recomensat li
viage per ferrovia. In li station final yo prendet un carre. Con me
viageat al castelle quelc mannes por comensar ta lor employa quam
auxilieros por li recolte.

It esset un mal e tempestosi nocte. It ne pluviat, ma un ínusualmen
Impetuosi storm chassat li grand nubes sub li plen lune, e alternativmen
noi viat tra tenebre, o esset balneat in un pallid luce, quel evocat in
me strangi reminiscenties al noctes sur li nave.

Noi hat arivat al pede del colline, quel li carre ne posset ascender.
Noi surtit ex it, e quande yo explicat al mannes, que li grand chest
esset destinat por li castelle, ili ne hesitat prender it sur lor
epoles, e ascendet lentmen, anhelante sub lor charge pesant. Un larg
nube celat li lune, durant quelc témpor noi ne videt necos, ne mem li
blanc castelle  sur li sómmite del colline. Un squall subit frappat nos
de láter. Yo audit un terribil fracass: li sarc hat glissat del epoles
del altri mannes e hat cadet a terra, u it rulat a bass.

// XXX FIXME: «sur alquem»:

It esset un mal pelmel in li tenebre, plen de blasfemas. «Esque alqui
es vulnerat?» yo questionat. Pos un curt silentie it devenit evident,
que fortunosimen li sarc ne hat cadet sur alquem, ma que  solmen un mann
hat dislocat su pede per un mispassu.

Li lune reaparit. Noi sedet sur li terra, e plu bass, u it hat rulat,
yo  videt li sarc… crevat. Noi aproximat nos, yo sentit un fort e
dulci frisson, e in li pallid luce del lune yo videt… li facie
barbosi e plicat de un old  mann, quel jacet calm, mort, con cludet
ocules inter li blasfemant e  curiosi mannes…

Del castell on adcurret por auxiliar.

// XXX NOTE: li marca original de págine -107- esset in li sequent
// paragraf:

Yo va indulger li letor e me pri to quo sequet. Yo ne va mentionar
in detallie li desesperat deception e furiosi paroles del old comte, ni
li mordent remarcas pri mi inteligentie e mi confidibilitá con quel  il
payat ye li altri matin sin discusser li rest de mi honorarie.

Yo hat raportat precismen omni evemnientes, ma to nullmen posset
excusar o solmen explicar pro quo yo bat arivat con li cadavre de un
old mann vice ti del yun comtessa.

Li proxim die yo esset congediat. On ne desirat mi servicies por
corecter li afere. Ma yo havet suficent moné por retornar a Paris  (in
triesim classe ti ci vez) u yo bentost trovat un employ.

Yo tormentat mi cerebre pri li explication del enigma. Li sol cose  quel
yo comprendet, esset li veritabil motive pro que li fantoma del bell
nonna hat invitat me aperter li sarc: ella hat volet, que yo verifica
li identitá del cadavre e decovri li erra!

Li detallies del explication yo aprendet quande yo esset citat quam
testimon avan un tribunale in Paris: un processu inter li comte e li
monastere hat eclatat. Yo ne videt ni le, ni li abatessa; ambi esset
representat per avocates, e li processu esset fat ye exclusion del
publica -- to esset li unic punctu in quel li du parties concordat.

Pos har dat mi testimonie e jurat su veritá, yo anc audit li rest del
afere, quel es sat simplic:

Sin conossentie de su patre, quel credet la solmen in education,  li yun
flicca hat prendet li sacramentes, e hat morit quam nonna. In  fact, li
lege del monastere prescrit que mort nonnas devet esser sepultet in li
monastere. Pro to li abatessa hat refusat me li sarc --  quel céterimen
ja esset interrat. Ma per hasard, du dies ante mi ariva, li unic  mann
del monastere, li old portario, hat anc morit  -- pro to li statu de
desórdine quel yo hat trovat -- e su sarc yo hat videt in su cellul e
furtet. Li abatessa, remarcante li furte hat esset consternat, ma ella
ne audaciat vocar li policie por evitar un sensation; ella esperat que
per  mi furte vell esser satisfat e li lege del monastere e li desir del
comte,  quel -- ella suposit -- ne vell aperter li sarc por controlar.
Li accidente ye li colline hat destructet su espera. Pos mi retorn del
castelle, telegrammas hat esset exchangeat, e pro que li abatessa
refusat exhumar li  cadavre del yun flicca, li comte fat li
processu…

Pri su fine yo ne posset audir necos, nam it ne esset public, e ye li
tribunale on hat racontat me solmen to quo esset etablisset ye li
témpor  de mi testimonie. Poy yo ne posset aprender necos nov, e on
comprende  que yo ne volet questionar ni li comte, ni li abatessa. Ma li
bell fantoma  plu ne ha hantat me, e pro to yo tende a conjecter, que
ella ha trovat  repose, e que li tribunale ha in fine decidet in favore
del old comte.  Adver, qui ha repetit mi viage, il self o un nov
catolico francés, to yo ignora…    Ilmari Federn.

(Omni jures reservat. Traduction o reproduction sin permission
interdit.)

// XXX NOTE: ci esset li marca original de págine -108-

Li unesim ferrovias. In 1925, Anglia festat li centenarie del nascentie
del ferrovia per un retrospectiv exposition in Darlington, micri mineral
cité del comtia de Durham. In ti loc un locomotive trenat ye  li unesim
vez in 1825 un serie de vagones avan alcun spectatores plu  astonat quam
convictet pri li utilitá de ti nov invention. In facte li  contemporanes
totalmen ne monstrat li sam impression de entusiasmat  surprise quam nor
generation avan li comensa del aviation. In Anglia  quam in Francia li
construction del ferrovias trovat íncredibil resistenties. Ne solmen li
anglés carreros fat refusar durant alcun témpor in  li Britannic
Parlament li autorisation crear ti ferrovias, ma ili ancor  impedit li
ingenieros traciar li ferrovia sur li terren. Ti ingenieros devet
laborar in nocte por ne esser lapidat. Un activ propaganda esset  ductet
contra li ferrovias. Populari caricaturas representat li joya  del
cavalles sin labor, li anxie del agricultores ruinat per li mal-vende
del fenes e mem li fugida del gallines ex li gallin-corte plenat de fum!!!

In Francia, sam opposition. Thiers considerat li nov invention
introductet in 1828 quam solmen un «object de luxu». Li scientist
Arago declarat seriosmen que li transportation del soldates in tren
posse solmen «afeminar» les. E quande on decidet forar un tunnel
inter Paris e Versailles, li sam Arago oposit se energicmen, criante
que li tunneles riscat dar al viageatores, pleurites, catarres, etc. Il
demonstrat li perdes subeat de Francia pro li diminution del expenses de
transit por li extran merces: circa du milliones de francs perdit por
li comissionaries, carreros, albergistes, mercantes de cavalles, etc.

Mem li defensores del ferrovias fat mult restrictiones in lor
argumentes. Un de ili, Jaubert, assertet que canales, li riveres, li
rutes  constitue lu necessi, li ferrovias possente esser considerat
solmen quam  «un luxu, li bell luxu de un avansat civilisation»!!

Un rancorós inventor. -- Quande Georges Westinghouse inventet li fren
per compresset aer, il scrit al presidente de un companie ferroviari por
presentar le su invention.

Li presidente hastat responder: «Yo ne have témpor a perdir con follos»
e il strax reinviat li plan del invention sin mem studiar it.

Un annu plu tard, li altri societés ferroviari comensat adopter li  fren
Westinghouse. Tande li poc polit presidente petit li inventor benevoler
visitar le. Westinghouse in su torn reinviat le su unesim response con
ti adjuntion: Anc ne yo!

Prejudicies. -- In li comensa del 19im secul, on credet que li rotes de
un locomotive ne vell posser adherer sur li metallic reles. Ti teoric
opinion retardat durant long témpor li creation del ferrovias. In fine,
un anglés ingeniero, Sr. Blackett, decidet, in 1813, far experienties.
Tis-ci demonstrat ínmediatmen que li rotes adheret perfectmen e  li
ferrovias esset creat.

// XXX NOTE: ci esset li marca original de págine -109-

// Cronica {{{2
=== Cronica

// Anglia {{{3
==== Anglia

Li «ver historie del lingue international» publicat in
Cosmoglotta ha fortmen interessat li Esperantistes. Un de lor cardinal
revúes, The British Esperantist, reproductet  li portret de Couturat,
signalat li valore de nor revelationes e recomandat a su letores leer ti
numeró festiv de Cosmoglotta. Un cordial mersí a nor confratre por su
objectivitá.

// Belgia {{{3
==== Belgia

Con retard on comunica li morte de Joseph Jamin, idistic
pionero  de Belgia, ye li 14 may in etá de 73 annus. Il esset in comensa
Esperantist, poy devenit Idist, esset membre del circul poliglott in
Bruxelles, director de «La Belga Sonorilo».

// Francia {{{3
==== Francia

Pro li International Exposition pluri Wahlistes de extrania
ha visitat Paris: Sr Ilmari Federn (Kobenhavn), Ing Eng. Pigal (Wien),
Prof Berger, Major Tanner (Bern), Dr Homolka (Wien). Regretabilmen, pro
absentie, noi ne posset  recepter Prof. von Sydow (Uppsala).

Sr Beer (London) esset li gast de Sr Poujet in Isles sur Suippe.

Noi es felici saver que Sr Daniel Carion, habil poliglott e practicant
occidentalist  ha esset nominat interpretero in li ferrovial Nord
station in Paris.     L.M.G.

// Hungaria {{{3
==== Hungaria

Li ex-idistes inter nos va audir con grand tristess li morte
de prof.  Josef Csatkai, in Szombathely (etá solmen 44 annus). Prof.
Csatkai apartenet inter ti rar homes queles ganiat omni lor conossetes
per un ínresistibil e sincer cordialitá.  Il esset li ánima del yun
Idistes de Hungaria. Con il ha morit un amabilissim e ínfatigabil
pionero de nor idé.    I.F.

// Italia {{{3
==== Italia

Li nró august/octobre del revúe Italia Filatelica contene un
articul italian introductiv pri Occidental, de su redactor sr Giuseppe
Bevilacqua, quel recentmen ha devenit membre de A.P.I.S., in plu un long
articul in Occidental de nor coidealist dr. E. Dal Martello, e un
anuncia pri Occidental in Occidental. Noi posse cordialmen mersiar li
redaction de Italia Filatelica pro simpatie vers nor afere, e in contra
recomandar li revúe a omni occidentalistic colectionistes de
post-marcas, cp. anuncia in Cosmoglotta A. 117.    I.F.

Rumania.  -- Li jurnal Jurnalul del 23 sept. in Craiova publica un
biografic noticie  pri li li anniversarie de sr de Wahl e su ovre.
C.R.

// Svedia {{{3
==== Svedia

Novialiste septembre 1937 contene un long e amicalissim
articul pri  sr De Wahl, su ovre e su anniversarie ex li plum del
redactor sr P. Ahlberg, un bell  manifestation del spíritu fraternal
reyent inter nor movementes!     I.F.

// Svissia {{{3
==== Svissia

In Lausanne, li 10. oct, evenit li ho-annual reunion del
S.A.P.O.  Un detalliat raport va esser publicat in li proxim numeró de
Cosmoglotta B. Li present comité esset reelectet; to es: presidente
Dr. H. Nidecker (Basel); secretario-cassero:  F. Lagnel (Chapelle);
membres: srs. Dr. Emery (Geneve), F. Haller (Erstfeld),  E. Mayor
(busanne), A. Moeckli (Lausanne). C. Piaget (Bienne), J. Ritter
(Chiasso),  Major Tanner (Bern). Noi havet li plesura audir un discurs
pri «lingue e libertá»  de dr. Nidecker. e pri propagandistic
questiones de nor activissnm coidealist A. Moeckli de Lausanne. Major
Tanner fat un constructiv critica del labores del comité. Quelc
populari canzones in diferent lingues arondat li programma. Un special
plesura e  honore esset li presentie de Dr. Hans Homolka, presidente del
Occidental-Union,  quel passat tra Lausanne ye su retorn del Exposition
in Paris a Vienna, e fat un excellentissim raport pri li present
situation interlinguistic. Li reunion esset un plen success, li session
oficial durat 4 hores sin interruption, e esset tam interessant, que
solmen in li  ultim moment ante li depart del respectiv trenes, diferent
partiprendentes devet precipitar se in li station.   F.L.

La Gazette de Lausanne del 3. oct. publica un articul pri Occidental sub li
titul «Por jargonisar li lingue francés: Occidental». Tal mocant
articules es melior por Occidental quam silentie. Li articul mentiona li
anniversarie de sr Wahl, e cita un textu in Occidental.

// XXX NOTE: ci esset li marca original de págine -110-

Li Revue internationale de sténographie nro de august/septembre publica
li 4.esim lecion del curs in Occidental de sr. Lagnel, in plu it reproducte ex
Cosmoglotta li articules «Evolution del Lingues» de Prof. Jespersen, «Li
ultim argumentes de Esperanto» e «Li unesim inflammettes».   I.F.

Tchecoslovacia  -- Per iniciative de sr Björkman noi successat realisar
corespondentie inter sved e tchec scoleros. Li scoleros scri in lor
lingue matrin, noi traducte a Occidental, e in li land destinatari li procede
es invers. Noi mem recivet li oficial permission  por tal corespondentie
del ministerie del public instruction tchecoslovac. On ne propaga Occidental
directmen; solmen plu tard noi va comensar recomandar anc Occidental al
corespondentes. Anc sr. Podobsky ducte un tal corespondentie con li sved
scoleros. J. S.

Nezavislá Politika del 2. oct. contene un long articul «Edgar de Wahl e
su ovre»  in ocasion del 70. esim anniversarie. Li articul, retardat
pro manca de spacie, es scrit de nor coidealist Jaroslav Podobsky. C.R.

// Thomas G. Masaryk † {{{2
=== Thomas G. Masaryk †

Li 14 septembre 1937, in Lány proxim Praha, morit li prim presidente de
Tchecoslovacia, sr. Thomas G. Masaryk, professor e filosof, nominat
President-Liberator. Li vive de ti mann esset un epopé de activitá, de
labor e de heroism. Masaryk esset un de ti mannes, queles nasce solmen
un vez durant un secul. Un personalitá clarmen cristallisat,  marchant
firm vers su scopes. Modelle de un  brav e corageosi mann e assidui
defensor del veritá. Su devise «Li veritá victe». Un hom de formate
europan, li conceptiones de quel transpassa li límites de su land. Alqui
ha  nominat Masaryk li max bon Europano. Il esset rect. Masaryk
ínfatigabilmen predicat li europanisme, li intercomprension inter
nationes, li internationalitá. Il esset un patriot in li max bell sense
del parol e savet pruvar su patriotisme per actes e per labor, ma il
abhorret li chovinisme. In su ovre _Li revolution mundan_ il dit:
_Ne li amore al propri nation, ma li chovinisme es li ínamico del
nationes e del homanité. Amore al propri nation ne postula odiar un
altri nation… Si yo tam sovente predicat li universalitá, tande to es
solmen un altri parol  por ti natural desir e a ti desir corespondent
eforties de omni homes al general amicitá e union. Sam, quam un
individue ne posse viver sin simpaties de su circumité, anc un  nation
besona simpaties de altri nationes. Li historie tende vers un plu
uniform organisation del tot homanité._ E in un altri loc:
_Benque noi ama nor propri nation, noi condamna li national
chovinisme e noi defende li ideale del internationalitá e del
interstaltalitá, li efortie, que Europa e mem li tot homanité mey
organisar se max unitarimen possibil…  Noi ne da al internationalitá
li sense externational, contranational o supernational._

Ti constant accentuation del internationalitá e del international
organisation del homanité fa Masaryk tre proxim a nor ideales e
eforties.

Poc homes esset tant amat, quam Masaryk in su land. Pos su morte on
videt partú spontan manifestationes de ti amore. Die e nocte, sin
interruption, un enorm fluvie  de homan masse, long 5 km, fluet lentmen
avan li catafalc del mort president por  presentar le li ultim honore.
Plu quam 1 million homes assistet li funerale de Masaryk e mem mannes ne
posset retener lácrimes.

Quant Masaryks deve ancor nascer por que li homanité realisa li alt
ideales de amicitá e intercomprension inter nationes?

[.author]
J{dot} Podobsky

// XXX NOTE: ci esset li marca original de págine -111-

// Cosmoglotta B 14 (1937-12) {{{1
== Cosmoglotta B 14 (1937-12)

Serie B, poligrafat -- «INFORMATIONES» -- Decembre 1937 -- Nró 14 (6)

// Triumf-marcha del Occidental-movement {{{2
=== Triumf-marcha del Occidental-movement

(Image: Partitura.)

Marciale

// XXX TODO: Confirmar li formate original:

1. Noi Occidentalistes, Ínresistibilmen nor movement avansa, Sempre
   noi gania nov amícos. Li munde noi conquesta   Sol per li armes e
   potentie del parol: Noi voca e on comprende nos.

2. Tu fratre quel nos audi, Noi te saluta per canzones de victorie,
   Veni! Junte al cor tu voce. Noi da te li future    E te aperte bell
   e larg li munde: Joya, e jui it con nos.

3. Cadet ha li frontieras, Queles ha separat nos de unaltru e líber
   vola nor gay canzones. Noi tende nos li manu, Circum li terra forma
   noi catenes e canta nor bell canzon partú.

Melodie populari tessinés: «Addio la caserma». Paroles de Ilmari
Federn

// XXX NOTE: ci esset li marca original de págine -93-

// APIS -- Nov adresses {{{2
=== APIS -- Nov adresses

// Italia, Bari {{{3
==== Italia, Bari

226{dot} Sr Panzerino, Vito / Corso Cavour 170 / stud. rer. pol. (1916)
I.F.G.L.H. -- O.G.H.: tem gen. 80 musical, exch. pc. ill. revúe. cor
solmen secun propri iniciative.

// Nederland, Groningen {{{3
==== Nederland, Groningen

228{dot} Sr Littlewood, H. / van Panhuysstr. 18a / Docent (1883) A.G.F.Ndl.
-- O: linguistica e lingua docentie. /ILCI/.

// Svedia, Råggärd {{{3
==== Svedia, Råggärd

225{dot} Sr Lundgren / Brene / Instructor (1900) S.D.Nv.G.A. -- O: exch «Ex
Libris» ill pc.

// Tchecoslovacia, Vysoké Mýto {{{3
==== Tchecoslovacia, Vysoké Mýto

227{dot} Krouzek prátel jazyka mezinárodního ve Vysokém mýte / Club fundat
1937 / T.G. -- O.G.: propaganda de Occidental e 30.07.20.32.49.

****
On sercha un abreviation: Sr De Wahl peti insistentmen abstener de omni
abuse de su nómine por designar nor movement o su adherentes. -- Il peti
que omni person publicant alquicos in Occidental mey haver li amabilitá inviar
le du exemplares. Il va mersiar per un ilustrat postcarte.
****

// «Spíritu de Occidental» {{{2
=== «Spíritu de Occidental»

Li unesim liveration del ovre «Spíritu de Occidental» va esser inviat
ancor ante li Cristfest a omnes queles ha demandat it. Li publication
del «Lexico de Occidental» regretabilmen retarda se ancor pro tecnic
impedimentes. Ples haver patientie.

****
Esque vu o vor conossetes have un question interlinguistic? Nor
documentes have li response. A ti-ci numeró de Cosmoglotta B es adjuntet
un gratuit liste pri 150 documentes. Li serie complet 1-150 (complet {equals} 1
exemplare de chascun document in nor stock, do sin exhaustetes) custa
sv. Fr. 4.—, til fine de decembre 1937: sv.Fr. 3.—
****

// Nor concurs de abonnamentes 1937 {{{2
=== Nor concurs de abonnamentes 1937

-- 1. premie: Un lexico de Occidental e SF.
10.— in litteratura: E. Dal Martello. -- 2. pr.: Un lexico e SF. 5.—:
J{dot} Svec. -- 3. pr.: Un lexico e SF. 2.50: L.M. De Guesnet. Li
ganiatores mey indicar quel litteratura ili desira. Li lexico va esser
expedit quande pret.

// Nov concurs 1938 {{{2
=== Nov concurs 1938

Chascun success vale in punctus: Nov abonnator a
Cosmoglotta {equals}
4; nov duplic abonnator {equals} 7; nov membre al Union {equals} 7; nov membre con
duplic abonn. {equals} 10; membre protectori: 1 por chascun Sf. payat,
almen {equals}
12; membre mecen {equals} 50. Chascun punctu vale 10 cts. sv. Fine del annu noi
paya li summa in moné, Bons, o litteratura.

// Instructores Atention! {{{2
=== Instructores Atention!

Just ha aparit (Formates {equals} A5 {equals} Cosmoglotta; precies afrancat)

H{dot} Littlewood: Vers un lingual instruction plu rational. 12 págines. SF.
-.50

J{dot} Cordonnier: Original Stenografie de Occidental. 16 págines. SF. 1.40

Svec-Podobský-Federn: Vocabularium Occidental-Tchec. 24 págines. SF. -60

// XXX NOTE: ci esset li marca original de págine -94-

// Li vertú de Occidental es su stil! {{{2
=== Li vertú de Occidental es su stil!

[.author]
Martin Joos

// XXX FIXME: Confirmar que li strecas del corectiones es visibil:

In sequent noi publica sin comentarie e sin changear ni un parol un
interessant document adressat al secretario del Occidental-Academie. Li
lettre completmen explica se self. Quelc erras sta corectet inter
obliqui strecas / … /. Red.

University Club, Madison, Wis., USA

Estimat Senior Federn:

Por /pro/ que yo crede que in li circumstanties it vell posser
interessar vos tant (o mem plu) pro li errores quam pro li idés, yo va
probar /provar/ scrir ti lettre in Occidental, benque yo ne save
altricos de ti lingue quam to quo yo ha posset apprender per un studie
inductiv, durant 2 o 3 hores, de vor lettre OA/F 2039 del 20. juli
/julí/ 1937 adressat a senior Gardner. Yo ne es interlinguist e ne pensa
devenir tal. Ma omni cos interessa me quel atinye li bases del linguaje
/linguage, lingue/ human /homan/, esque /sive/ li schematicalis (quam
teories de grammatica e vocabularium) o li psychologicalis e
emotionalis. Do es natural que yo leet vor lettre con attention e
interesse, e vu va sin dut /dúbit/ trovar it natural que yo leet it con
plu /plu mult/ interesse e respecte quam yo usualmen da a scrituras de
tal génere.

Yo trovat vor lettre plu facil a leer quam omni altri textes /textus/ in
lingue desconosset queles yo ha videt. Tamen to ne vell posser haver
mult grandi paradigmatic significantie nam yo ja conosse li plu
important lingues de Europ /Europa/: yo conosset li vocabularium, e li
grammatica es facil e ne have li stupiditás queles yo ha trovat che li
altri systemas; ma yo ancor ne have un opinion pri li relativ
desfacilitás de Occidental e p.ex. Ido por un oriental o un laborator.

Yo crede que li principies de vor lingue deve esser li plu /max/ bonis
queles on ha alquande contrivat /inventet, creat, etablisset/ -- to es,
quam totalité, quam integral systema. To dit, yo desira criticar, sammen
quam li altris! Yo crede que vu deve esser accustomat a to, e que vu
posse reconosser bon intentiones inter vag e ínapt formulationes.

// XXX NOTE: li marca original de págine -95- esset in li sequent
// paragraf:

Si yo reconosse quam boni li totalité quel es Occidental, to ne
significa talmen que yo concept su virtús /vertús/ talmen quam vu
concepte les. Quande vu di que Occidental es «natural» e «instinctiv», quo
desira vu expresser? Si on define /defini/ naturalitá e instinctivitá
proceduralmen, on ne posse negar Occidental have ti qualitás: /it/ es extraet
de natural lingues, e secue li idioma de persones queles parla
instinctivmen li lingues ex queles on ha extraet li elementes del nov
lingue Occidental. Ma quo to pruva? Unicmen que Occidental ne have non-natural
/ínnatural/ elementes. It ne pruva que it ne have mal elementes e mal
idiomas /idiomatic expressiones/; benque ili esset boni in li natural
lingues u ili esset, ili posse esser mal in Occidental u ili ne e plu in li
sami relation inter se. It occurre (adveni) /eveni/ tre sovent que un
natural lingue have du o plu manieres de dir li sam cos,
inter queles ún es bon e li altris mal secun li logica del lingue self.
P.ex. in anglés on posse dir: «All that glitters is not gold» o «All
is not gold that glitters» o «Not all is gold that glitters» o «Not
all that glitters is gold». Li significationes es li sam, e omni 4
formulationes es bon angles. Ma li unesmi /unesim/ e duesmi /duesim/
contradicte /contradí/ li /al/ logica de anglés self; li 3. e li 4.
concorda con li logica de anglés. In anglés li 4 es qualmen /egalmen/
justificabil; in un lingue constructet ex anglesi materies li unesmi
/unesim/ e li duesmi /duesim/ vell esser mal e on ne vell posser
justificar les.

No, naturalitá quam tal ne posse justificar omni cos. E yo ne vide li
virtú (vertú) de Occidental in su naturalitá e su instinctivitá, ma in su stil
/styl/. Occidental es bon por quo /pro que/ it ha esset format per bon
stilistes /stylistes/. Senior de Wahl e vu altris ha extraet natural
elementes ex li natural lingues, e vu ha combinat les naturalmen; e
tamen vu ha selectet li *logic* manieres de combinar les inter li
divers natural manieres trovat in li natural lingues. Yo ne parla ci de
absolut logica; yo parla de intern harmonie inter li elementes del
constructet lingue. E ti intern harmonie es to quo yo denomina «stil».

Quande on prende materies ex un natural lingue por formar un constructet
lingue quam Occidental, on prende unesimli un micri numer de elementes queles
concorda inter se; e pos to on adjunta /adjunte/ a tis anc altri
elementes, queles concorda con li unesimli adoptatis /adoptet tales/. Ci
yo desira citar vor paroles in li lettre a sr. Gardner: «naturalitá es
li logica del materiale quel on devet usar», u yo vell changear li
parol «naturalitá» in «stil», nam li usual significanties de
«naturalitá» vell posser ducter nos in dangeros e riscosi vias. Un es
tam facilmen inductet a creder que omni to es bon, quo on posse
denominar «natural», sin egard pri «li logica del materiale quel on
devet usar». Quam yo ha demonstrat per mi inglés /anglés/ exemple, un
parte del natural elementes posse descordar con li logica del totalité,
e tamen esser tam natural (e mem tam logic in se) quam li altris. Quande
on constructe un lingue, li *totalité* che quel on deve conservar li
«logica del materiale» es li totalité del nov lingue constructet, e ne
es li totalité del lingue ex quel on extrae li materies.

In vor lettre a sr. Gardner yo trova «it ci acte se simplicmen pri un
conflict…», {equals} H se trata de {equals} F il s'agit de; ex li F, G have «es
handelt sich um»; e anc altri europan lingues ha imitat to. Ma yo ne
posse conosser to quam bon interlingue, por que /pro que/ on ne posse
justificar it per li régules, per li logica, per li stil, del lingue
quam totalité. Ti frase es un natural del francés lingue; it es un
acceptat /acceptet/ inmigrant in altri europan lingues; ma it ne posse
esser acceptat in un interlingue por que /pro que/ it ne posse assimilat
(? F assimilé) -- on nequande va posser explicar it per Occidental
principies: in Occidental it ne es natural.

E ci hay li plu /max/ grand desfacilitá del construction de un lingue
naturalistic e tamen autonom, quam Occidental. Si Occidental va esser un bon e bell
lingue pos 20
annus, it va har devenit tal por quo /pro que/ on ha format it
meticilosmen /minuciosimen/ -- por quo /pro que/ on ha scrutinat /
completmen examinat/ li materies, li formas /formes/, e li idiomas
/idiomatic expressiones/, e ha conservat li plu /max/ delicat harmonie
inter les. On ne deve scrir un dictionarium o un final definitiv
gramatic /grammatica/ hodie; ma on deve criticar li usajes /usagies/ de
altri Occidental-istes e rejecter lu mal {equals} lu desharmonic.

[.author]
--
Fidelmen vor

Martin Joos
--

// XXX NOTE: ci esset li marca original de págine -96-

// Esperanto es Occidental -- Doc. 153 {{{2
=== Esperanto es Occidental -- Doc. 153

[.author]
Percy Morloe

Con joya on posset leer in Cosmoglotta B, págine 84, li aprobation del
japanés professor Asakawa pri li «honest» nómine de Occidental. Cert
persones senti se chocat per ti nómine, e altris oposi a it li suposit
universalitá de Esperanto. Sub li titul «Lingue europan o lingue del
homanité», sta Lidia Zamenhof, filia del majstro, sur li unesim págine
de «Esperanto», oficial organ de UEA, del 25. oct. 1937, accentua li
universalitá de Esperanto e su intern idé quel ella considera quam
nucleo del problema: servir al munde, sin preferentie de un nation o un
cultura. Ma ella explicitmen concede que *li universalitá de Esperanto
restricte se a su idé e que it ne es dat per li lingual composition de
Esperanto*:

«Esperanto», ella scri, «es in fact basat sur li lingues europan. Ma li
cause de to es, que su autor esset max proxim al europan caldron de
lingues, al Babel de Europa. To totmen ne significa que il volet alquam
privilegiar li lingues europan. *Si on vell voler serchar defectes in
Esperanto, on vell posser trovar forsan just to que it es tro europan e
ne suficentmen respegula li radicas oriental*. E, pensante pri li
ulteriori evolution del lingue, on posse suposir, qui it forsan va anc
subir oriental influenties, secun li gradu in quel Eseperanto va difuser
se in li oriente e li popules orientar va contribuer a it. Tant pri li
linguistic látere.»

// XXX TODO: Confirmar «de sta Zamenhof»:

In li sam caderne li famosi esperantolog Petro Stojan, in li cadre de su
serie de articules «Li evolution de Esperanto», dedica un capitul al
question «Lingue auxiliari e lingue mundal», in quel il quasi da li
detallies e exemples por li teoric declaration de sta Zamenhof:

// XXX NOTE: :( duplic negation: «no hay null culpa o mal
// intention»:

____
Lass nos regardar li paroles del Fundamento, gruppat secun idés.
Animales, plantes, vestimentes, fructes, maladies etc. Noi strax
remarca, que in su majorité ili concerne Europa, mem su parte
occidental. Important coses del tropes, coses tre usat in landes
non-europan manca in li «Universala vortaro» quel tamen contene
specialmen europan coses, foren a altri climas. …

Noi es clarmen consciosi, que it ne posset esser altrimen, quam que nor
lingue usat precipue inter occidental europanes respegula fatalmen lor
«milieu». In to ne hay null culpa o mal intention. Ma, just pro to,
noi mey ne fanfaronar pri li «mundal» epoca de Esperanto, quande it
apen transea del stadie occidental-europan al tot-europan. Lass nos
metter nos in li plazza de un persian, japanés, siberian, peruan, queles
- pro amabilitá -- ne contradí nos, ma queles pensa: «strangi vu es,
coidealistes europan, ínconsciosimen vu imposa nos ye omni ocasion vor
local customes, productes, pensas, proclamante les mundal, homanitari,
universal».

// XXX NOTE: li marca original de págine -97- esset in li sequent
// paragraf:

Por «classic» Esperanto li parol oriento have du senses: 1. parte del
horizonte u leva se li sole matinal (Occidental: ost) e 2. li landes del
Balcan, Asia etc. Por un esperantist japanés li unesim sens es
acceptibil, ma ne li duesim, nam por il es «occident» li tot Proxim
Orient, Turkestan, India etc. Anc por un habitant de New York, li Orient
posse significar Europa generalmen. Por un Californian, li Orient
es presc li tot States Unit. Quande Esperanto va devenir li lingue
mundal-international, tal paroles quam Orient, Occident, sudic, nordic,
cultural, barbaric va perdir lor strett «classic» nuancies e conservar
solmen tis, queles vale por li tot globe. Tande «sudic landes» ne va
significar «calid regiones». Por Australianes e Sud-Americanes li
Antarctic Insules es «sudic» in un sens e «nordic» in li altri. Ex
ti cáos on va surtir per limitar li sens de alcun paroles e crear nov
necessi tales (p.ex. austral, boreal -- por distinter li du demís del
globe.).

Por «classic» Esperanto li «kultura homo»footnote:[Remarca del redaction:
Li interessant considerationes de sr Stojan
vale con cert changes anc por Occidental, por omni sistema de lingue international. Pri li
parol «kultura», lassat ci íntraductet in su original Esperanto-form,
it lice rememorar, que multes distinte «cultura» e «civilisation».
Occidental posse distinter «cultural» e «cultivat». «Cultivat» mey
implicar un cert elevation del etic nivelle, «cultural» posse ci haver
li nud sens de apartenentie al «blanc» cultura. Forsan «civilisat»
vell esser melior. Punctu relativ del lingue, quel ha evocat mult
discussiones anc in lingues national. I.F.]
es ti quel save
Latin, Anglés, Francés, German, porta un blanc collare, un chapel e
sapates, un costum «europan», ha esset educat in un lycé o gimnasie e
universitá etc. Por un Asian li «kultura homo» es ti quel have un
cordie human, nobil pensa e un honest maniere viver, -- índependentmen ca
il ea con nud pedes, o in sandales, demí nud o in caftane. Quande
Esperanto va devenir un lingue vermen mundal, it va dever sive lassar al
parol «kultura» su strett sens hodial (e tande it va esser un
insultation, sam quam: fripon, cruel, degenerat), e on va crear un nov
parol por dir «vermen \'kultura\'», o on va dar al parol «kultura»
un sens larg e bon, tande por li strett signification va esser creat un
altri sens.
____

Ti du competent atestationes, que anc Esperanto es un lingue
«occidental» e ne universal, deve esser preciosi al Occidentalistes.
Qui observa un poc li propaganda e argumentation interlinguistic del
campes divers, save pro quo: Mult persones, specialmen tis queles evita
li efortie pensar, es impressionat per nómines de coses plu quam per lor
intrinsic qualitás:

Du sortes de café veni ambi ex Brasil a Europa; li venditor oferta li
superiori qualitá sub li nómine «Café brasilian», li altri sorte sub
li nómine «Li café de omnis». Lass nos suposir, que un naiv amator de
café conclude, que li unesim café deve o posse esser trincat solmen in
Brasil.

Pri tal naivitá on vell rider. Ma cert parol-ludes pri Esperanto e
Occidental sta ye li sam nivelle. Confusente punctu de depart, base,
qualitás, destination, alcunes crede sincerimen que Esperanto es un
lingue vermen international e universal, durant que Occidental es solmen
- occidental, in li hodial sens del parol. Cert altris vide lor avantage
in apoyar tal naivitás e presentar les quam seriosi argumentes. It va
esser li tache del Occidentalistic propagatores, desvelar to per medie
del du citates.

// XXX TODO: Confirmar sublineationes e marcar per grass lítteres.

(Sublineationes del Redaction)

// XXX TODO: Confirmar e marcar li sublineationes del redaction
// mentionat in fin del paragraf anteyan.

// XXX NOTE: ci esset li marca original de págine -98-

// Cinta Ro: Li ecó de Cosmoglotta che nor confratres {{{2
=== Cinta Ro: Li ecó de Cosmoglotta che nor confratres

Quam ja signalat in Cosmoglotta A 118, li «Ver historie del lingue international» ha evocat
interesse che nor esperantistic confratres. «The British Esperantist»
ha dedicat a it un amical articul in su numeró de octobre (junt con un
portrete de Couturat). Noi reproducte ti articul in version Occidental,
quam exemple de liberal e cavalieresc manieres interlinguistic, digni de
imitation:

The British Esperantist, octobre 1937. -- «Ante 30 annus»: Ante
precismen 30 annus evenit li max grand crise in li historie de nor
lingue, quande li famosi «Delegation» parturit un reformat Esperanto
sub li nómine Ido. Tande li munde acceptet li assertion de Louis de
Beaufront, til tande ductor de nor movement in Francia, esser li autor
de ti ínfelici («malbonsorta») projecte.

Ja desde long noi suspecte, secun intern atestation del documentes ex ti
témpore, que li ver autor de Ido esset ne de Beaufront, ma Louis
Couturat, secretario del Delegation. Pos 30 annus nu apari un pruva, que
nor suspection esset rect. Li numeró de august de Cosmoglotta, organ del
Occidental-Union, presenta un long articul pri li historie del lingue
international, scrit de prof. Ric Berger, ex-idist. Il successat
aquisiter li archives del Delegation, in queles il trovat un convictiv
ateste pri li ver autor de Ido.

Li articul es scrit in li lingue Occidental, quel tamen es suficentmen
leibil por Esperantistes conossent almen un altri lingue de latin
orígine. Qui desira reciver un exemplare del concernet gazette, mey
inviar un respons-cupon, ante li 31. decembre, a Institute Occidental,
Chapelle (Vaud), Svissia, mentionante The British Esperantist. --

-- It es bon, que li Idist Noetzli ha abandonat li interlinguistic
camp. Ti amabil recension vell in su ocules esser un ínrefutabil pruva
por su teorie, que Occidental es payat del Esperantistes por destructer
Ido… Li hodial Idistes ha changeat li tactica, ma inter lor nov
tendentie de intersistematic fraternisation, mixte se sones, queles
clarmen distinte se del sincer cordialitá quel noi incontra che nor
novialistic amícos: un comprensibil rancore pri li revelation del
veritá, un prova bagatellisar it, e alusion a cert idistic dogmas queles
discusser ne lice:

// XXX NOTE: li marca original de págine -99- esset in li sequent
// paragraf:

Progresso, nró 118, oct.-dec. 1937. -- «Li ver historie del Lingue
International» de R. Berger, Cosmoglotta, august 1937. -- Per ti
dissertation li autor prova pruvar que Couturat esset li ver autor de
Ido. Ti «nov e sensational» revelation es ni nov ni sensational. Hay
null dúbite, que pro su profund studie, Couturat ha decisivmen influet e
inspirat De Beaufront, quel presentat li lingue Ido al Delegation. Ma li
citate de Couturat sur p. 71 max bon monstra li factic problema: «Li
projecte Ido ne es altricos quam li sintese del reformas postulat desde
long del max bon, max competent, max clarvident Esperantistes. Si it ne
vell har esset elaborat de sr De Beaufront, it vell har esset fat de
altres, e li question vell esser sempre li sam.» Li unic criterie, nu,
in future e pri li passate, es li linguistic qualitá,
e noi Idistes crede, que Ido solue li problema plu conformmen al scope
quam li naturalistic scole vell jamá posser soluer it.

Con justification li scole naturalistic posse pretender har soluet in
parte li problema del intern flexion del consonantes (ne del vocales!),
ma ti descovrition ne avansa li lingue auxiliari, quel pro li demanda
pri *facilitá* ne posse introducter tal complicationes. Li lingue
auxiliari deve restar un medie auxiliari por *non-linguistes*.

Sin egardar li exagerationes pri li merites de cert interlinguistes, li
dissertation merite esser leet de tis queles interessa se pri li
problema.   hzj.

-- Ante li aparition de Occidental, li Ido-movement havet du bon pedes
sur queles it posset star: li lingual superioritá e li decision del
Delegation. Noi ha successivmen demonstrat que ti pedes es de argil (ti
comparation ne deve suggester que omni pedes de argil porta colosses con
capes aurin), e desde tande li Ido-argumentation salta de un pede al
altri, quam un urs dansant sur un platte tro calid: quande noi di
«lingual qualitá» ili responde «Delegation», e quande noi di
«Delegation» ili responde «Qualitá», e sempre ili crede con firm
conviction in li bonitá de ti argument quel just ne sta in discussion.
-- On tamen deve diferentiar: Centerbladet ancor ne ha recenset li
historie, ma noi havet ocasion vider li lettre del 15.IX. de su
redaction, mentionat de sr Stenberg sr p. 89 de Cosmoglotta B 13, traductet a
Occidental, on lee: «…Que Ido es un resultate de scientic colaboration, es
malgré vor assertion un facte, nam Couturat, Ostwald, Leau etc. es
generalmen eminent scientistes, quo nu es mentionat a Vos. E li contrari
assertion in un Occidental-pamflete ne changea li facte. Li scientic
colaboration ha durat desde li nascentie de Ido 1907, quo 30 annu-series
de Progreso e altri litteratura ha posset informar vos.» Li lettre
esset signat de Dr. N.A. Nilsson, ma li nivelle e claritá de stil e
argumentation invita a comparation con li lettres de sr Hellmut
Röhnisch, queles ha amusat nor letores sur p. 70/71 de Cosmoglotta B 12. Anc li
articul «Ili atende lor moné» de nor nov colaborator sr Erik Stenberg
ha iritat li Idistes.  Li circulare «Monatala Letro» quel apari sub
redaction e responsabilitá de sta May Spillane, e servi quam ínoficial
porta-voce por li idés de sr Heinz Jacob, secretario del Ido-Union,
scri:

____
… Centerbladet ja ha raportat pri li congress, ma regretabilmen
quelc informationes ne es conform al factic evenimentes… li
exageration pri li númere del congressistes («anuncinti») certmen ne
es util a Ido; in contrari, it dat movite a sr Stenberg attaccar nor
movement in Cosmoglotta B, quel di que hodie li Ido-movement es
artificialmen subtenet per su mecen Dr Nilsson. Pri to noi deve
remarcar, que li centrale del movement es li «Uniono por la Linguo
Internaciona», de quel li sede es in London, e que li Union, quel
representa li movement, ne recive nequal payamentes mecenal, ni de sr
Nilsson, ni de sr Lundborg, ni del Robsahm-capitale. It es tre
regretabil que Cosmoglotta B, quel desira esser judicat quam un
seriosi revúe, publica un tal articul, e it es mem plu regretabil, que
sr Stenberg vice informar se pri Ido che li centrale del Union, usa por
su information ínoficial lettres e articules con erric indicationes.
Infortunatmen quel «-anes» de ambi campes ne senti se quam
concombattentes por li lingue international, ma solmen quam fanatic
partisanes de lor sistema.
____

// XXX NOTE: li marca original de págine -100- esset in li anteyan
// citate, nam li articul esset divide ínter págines 100 e 102, e in
// ti edition esset rejuntet por claritá.

Cosmoglotta B fa se un plesura reproducter ti ci articul, e espera que on va
reconsiderar it quam un seriosi revúe. Noi espera que nor idistic amícos
desde nu anc self va sequer li via ci skissat. Noi ne demanda que ili nu
comensa rectificar lor multissim fals assertiones pri Occidental, que
ili revoca li legendes pre desfacilitá de Occidental, pri su ínaptitá quam
lingue por laboreros, pri li tri infinitives, que ili revoca li -- con o
sin intention -- falsificat exemples de sr de Beaufront
pri quel ili sempre savet -- ma nequande dit -- que il ne esset li autor
de Ido. Noi ne mem demanda que ili revoca li amical epitetes quam
«fush-laboruro, lingue de circo, elucubration», o que sr Heinz Jacob,
quel bombarda li redaction de Cosmoglotta B per demandas pri rectification pos
chascun mention de Ido, ma quel self nettmen refusat rectificar li fals
Occidental-formes in su articul mentionat in Cosmoglotta A, pág 55 in «Nov
epoca», comprende que on deve acordar anc a altris quo on demanda de
ili por se self. Noi solmen demanda que desde nu ili informa se pri
Occidental ante scrir pri it, e que in lor argumentation ili in fine
*aplica* li logica quel ili *lauda* in it, nam qui condui se
grotescmen ne deve indignar si il provoca ride.

'''

A ti articul pri altri campes, un general question redactional:

Alcun letores ha petit nos reducter li plazza dedicat al altri sistemas
e movementes a un minimum: ili interessa se pri Occidental, e solmen pri
Occidental e desira vider in un Occidental-organ tractat Occidental-aferes e ne
polemicas con altris.

Altri letores sive desira information pri altri sistemas, nam ili
considera se in unesim linea quam interlinguistes, e desire que Cosmoglotta mey
conservar un vast horizonte, sive ili aproba polemicas con altri
sistemas, pro que to da les argumentes por lor propaganda local.

Li redaction ne decide inter ti vis-punctus, queles ambi have lor
justification. Noi tamen voluntarimen conforma nos al desire del
majorité de nor letores. Noi do questiona: Quel es vor opinion pri ti
problema? Esque vu have ulteriori argumentes por un del du opiniones, o
esque forsan vu have un triesim opinion. Ples responder brevimen. Li
redaction de Cosmoglotta va secun possibilitá egardar li expresset desires,
eventualmen publicar specialmen frappant enunciationes in Cosmoglotta B.

Noi atende vor opinion!

[.author]
F.L.

// Prof. Gonzague de Reynold pri Esperanto -- Doc. 152 b (continuation) {{{2
=== Prof. Gonzague de Reynold pri Esperanto -- Doc. 152 b (continuation)

// XXX TODO: Ligar.

… Si hay un idé uniformimen imposat al munde modern per li grec, poy
per li latin, it es li image fonetic representat per li radica «scol»,
_schola, scuola, Schule, school, écolo,_ etc. Ti image ha ganiat un
extension vastissim e naturalissim. Sin que on save proquó, Esperanto
germanisa it e scri *lernejo*. Ma li parol germanic es semple plu limitat
in comprension quam li equivalent radica latin. To es céterimen li rason
pro quel li anglés, sempre simultanmen traditional e practic, provide
omni parol saxon, quel it conserva quam tre *expressiv*, per un duplicate
latin, quel it vole usar quam tre *extensiv*. «Lernejo» ne di altricos quam
localitá scolari (loc u on aprende, in Occidental imitabil circa per
«aprensoria», «aprendería»). It es ínpossibil utilisar it por dir
«scol artistic, litterari scol, filosofic scol». Alor, li practica
fortia a haver duplicates e multiplic duplicates por li sam expression.
Ti perpetui duplication del vocabularium es un fatalitá por Esperanto…

Ex to resulta que Esperanto, tre facil in su grammatica, es tre desfacil
in su vocabularium. Mersí al sistema del afixes, su paroles perdi omni
vivent fisionomie, omni caracter, e deveni simplic combinationes. Por
corectmen manuar ti lingue, noi suposi que on besona un ters de tre
solid conossenties pri anglo-saxon e du ters de tre solid conossenties
latin. Altrimen it es ínpossibil expresser se con un cert precision.

Si dúbite on va consentir que ti provas premisse concluder que Esperanto
es totalmen ínsuficent. It es solmen un lingue aproximativ. On posse
traducter omnicos in Esperanto, ma on ne posse expresser necos: noi vell
posser ci multiplicar li pruvas.

It resta li grand cavalle de battallie quel chascun Esperantist ascende
por assaltar su adversarios: su pedagogic valore. On afirma nos que
Esperanto es aprendet per infantes con astonant rapiditá e sempre nov
plesura. In plu on afirma nos que, lontan de nocer al studie del lingues
vivent, it favorisa it: on comprende les plu bon, on aprende plu bon
francés o anglés, quande on ja save Esperanto. Ta hay un ilusion, ta
absolutmen deve esser un ilusion. Certmen Esperanto aprende se facilmen
e mem con plesura: infantes ama novitá junt con facilitá. Esperanto les
oferta to; it deveni un lude… Li infante sercha instinctivmen li
lingue max infantin, quam corespondent a su statu de mentalitá e
developament. Nu hay du species de lingue infantin: dialectes e lingues
artificial. Li infantes aprende les tre rapidmen e con plesura, con tant
plu plesura quam in omni lingue ne evoluet hay li possibilitá inventar e
combinar paroles; ma plu tard, pos tre rapid resultate, on percepte que
ili es íncapabil parlar o scrir corectmen lor lingue matrin.

// XXX NOTE: li marca original de págine -101- esset in li sequent
// paragraf:

Por li infantes e anc por exotes, Esperanto have un cert valore
demonstrativ, anatomic: it es n squelette de lingue europan, un schema
simplificat. To es omnicos
quo on posse dir in su favore quam instrument de education. In revancha,
it ne es possibil que un lingue tam ínprecis, tam barbaric, ne crea in
ili confusiones, ne destructe in ili li sense pri li valore e bellitá
del paroles. Inter deci e deciquar annus, li instruction pri Esperanto
posse haver un cert utilitá -- ma mem to noi fortmen dúbita -- ma plu tard
on va vider qualmen in li spíritus va producter se resultates nociv de
un tal instruction.

*Li conclusion quel imposa se es que on ne deve recomandar ma
desconsiliar li utilisation de ti lingue artificial. Esperanto es
simultanmen un efect e un cause de decadentie intelectual.*

Li erra inicial de Zamenhof esset duplic: il havet unesimmen li manie
del simplification; poy il ocupat se pri constructer un sintaxe, un
grammatica, ante fixar li vocabularium. Or it esset ante omnicos li
vocabularium quel on devet etablisser. Quo in fact on demanda de un
lingue auxiliari, si ne ante omnicos expresser li notiones, e notiones
de omni species: economic, tecnic, scientic, litterari etc? Nam to quo
on deve exchangear, to quo on deve traducter, to quo on deve expresser,
to es precipue valores representat per paroles. Zamenhof ha mettet li
carre avan li boves: pro tó il ha devet necessimen sacrificar li
vocabularium al mecanisme de su lingue.

// XXX NOTE: li marca original de págine -102- esset ci (in
// continuationes de articules queles ha esset adjuntet a su prim
// partes).

****

Pro augmentation del custas de paper noi es obligat augmentar li
precie del simplic abonnament de Cosmoglotta a 4 Fr. sviss desde li 1.
januar 38{dot} Li precie del duplic abonnament resta 7 Fr. sviss, li
membritá al Occidental-Union resta 5 Fr. sviss. Til fine de decembre
noi accepte ancor li ancian precie de 3.50 Fr. sviss por li simplic
abonnament. Do ples reabonnar strax!

****

// XXX NOTE: ci esset li marca original de págine -103-

// Cronica {{{2
=== Cronica

// Anglia {{{3
==== Anglia

Ples notar li sequent change de adresse: Quam representante vice
nor coidealist S.W. Beer va functionar desde nu su fratre:

Sr Leonald Beer, 40, St. Rule Str., London S.W.8

// Italia {{{3
==== Italia

Schola et Vita, jul-sept, contene un gratulation por sr de Wahl.
-- Le lingue estere, novembre, contene un anuncia in e pri Occidental.

// Svedia {{{3
==== Svedia

Svenska Occidental-Förbundets Medlemsblad, oct, mentiona inter
altricos que li oficial organ del IOGT contenet un anihilant critica de
Esperanto, quam response al proposition far it sol congress-lingue de IOGT.
Li autor, dr Furuskog, declarat que hay tri lingues melior quam Esperanto:
Ido, Novial, Occidental. -- Li circulare contene un amusant anecdote del
teatre «Mi unesim debut», de August Blanche, traductet de Einar
Hassborn.

-- Novialiste, oct. publica li mersí de sr de Wahl a su gratulantes -- in
Occidental.

// Svissia {{{3
==== Svissia

Li reunion general del Sviss Association Por Occidental havet
loc soledí, 10. oct., in Lausanne, Buffet de la Gare. Antemidí session
del comité. Pos-midí cl. 14 session general. Presentie 17 persones. Li
comité, quel esset reelectet: Dr Nidecker (Basel), presidente; R.
Berger, honorari presidente; Emery (Genève); Haller (Erstfeld); Fred
Lagnel (Chapelle); Mayor (Lausanne); Moeckli (Lausanne); major Tanner
(Bern). Altri membres: Bieller (Bienne), director del Revue
Internationale de Sténographie; I. Federn (Chapelle); Klaesi (Zürich);
Leuthold (Stanstadt); Petter (Lausanne); Schiller (Bienne); gast
honorari: Dr Hans Homolka (Vienna), presidente del Occidental-Union; srs
Hauenstein e Wagner del economic circul de Lausanne.

// XXX NOTE: li marca original de págine -104- esset in li sequent
// paragraf:

Salutationes hat arivat de srs de Wahl (Tallinn), Denzler (Bienne),
Fedier (Erstfeld), de Guesnet (Paris), Occidental-Club Praha. -- Dr
Nidecker inaugura li session per cantar li du himnes tchecoslovac quam
signe de condolentie por nor activissim tchecoslovac amícos ye li morte
de lor presidente. Lagnel lee li raportes pri li ultim session in Bienne
1935 e pri li activitá del comité. Ambi es aprobat. Li conto-revisores,
srs Denzler (Bienne) e Emery (Genève), es reelectet. Lagnel raporta pri
Cosmoglotta e un resolution del comité augmentar li annual membre-contribution
del SAPO quel include abonnament a Cosmoglotta. Por li ancian contribution de
SvFr 3.— esset liverat in 1937 ne 10 ma 13 numerós de Cosmoglotta. Li comité
proposi augmentar it a SvFr. 4.50. Vivaci debatte: fort oposition de
Berger. On audi que il ha fundat SAPO con poc membres, hodie it have plu
quam 70. Major Tanner replica que nequí va abandonar su societé pro un
tal augmentation. Berger proposi lassar li contribution e demandar un
payament suplementari de tis queles vole payar. Li tema ne passiona li
altri assistentes: un votation da 4 voces por augmentation contra 3. Li
grand majorité abstene. On decide conservar Cosmoglotta quam oficial organ del
SAPO. Quam
loc del proxim reunion on fixa por 1938 Zürich recomendant se pro li
exposition national sviss. Pri li reunion in 1939 discussion: Berger
considera suficent un reunion chascun duesim annu; major Tanner in
contra proposir reunir se mem duvez per annu, por plu bon conosser se.
On vota: loc del reunion 1938 va esser Bern per 10 voces contra 1 por
Bienne. -- Dr Homolka saluta li assistentes per un curt discurs; il
raporta pri un interlinguistic conferentie in Paris, u il ha representat
Occidental. Li representante de Esperanto denove refusat omni reformes pri
Esperanto ante adoption oficial, ti de Ido hat fabricat tabelles e
statisticas queles demonstrat per matematic logica li superioritá de
Ido. Dr Homolka hat exposit li psicologic o normativ principies de Occidental.
(Su discurs va bentost aparir quam brochura che li Institute
Occidental). Federn canta divers canzones populari, chascun precedet per
un litt discurs e traduction in Occidental: Li botmannes del Volga (russ); Un
rose crescet (finn); Uti vår hage (sved); Det danske Sprog (dan). Dr
Nidecker fa un discurs pri «Lingue e Libertá»: il exposi li diferent
aspectes del libertá corporal e spiritual, li rol del lingue in li
historie del mental liberation del homes, li rol quel li lingue international posse
luder in li liberation del hom per omni modern progress in teories
economic e politic. Moeckli sub li titul «Nor problemas» da un
sinoptica pri li modern vias de propaganda comercial, li possibilitás
aplicar les a Occidental e Occidental a ili. Berger lee ex Helvetia li traduction Occidental
de un historie vodés (vaudoise) «Pipe-en-bec», quel grandmen amusa li
auditores. Hauenstein exposi li economic teories del  Circul Economic de
Lausanne, e li colaboration possibil inter it e SAPO. Major Tanner parla
pri divers labores a far e pri corect pronunciation. Ye li grand
amusament del auditores il raconta su aventuras ye li ultim Ido-congress
in Paris, quel reunit ex li tot munde solmen ca. li duplic númere de
persones quam noi ex sol Svissia. On hat invitat le quam delegat de ISA,
ma poy interdit le parlar, e pos un intervention de Berger, quel anc
esset present a ti congress, on denove hat petit le tamen parlar. -- Li
session fini per ulteriori populari canzones cantat per Federn: Skyeat
Song (scott); En passant par la Lorraine (francés); Kein schöner Land
(german); Und der Adam hat die Lieb erdacht (austrian); A la kanto
(madyar, cantat in version Ido, ye honora de su mort traductor, prof.
Csatkai); O sole mio (italian), e por Svissia li canzon tessinés «Addio
la Caserma» con un textu in Occidental. -- Li session esset un plen
success e va esser un bell memorie.   F.L.

-- Bolletino SVB, nr 7, organ del tessinés ferroviarios, contene un
recension del Historie in Cosmoglotta 116 e un biografic noticie con fotogramma
pri sr E. de Wahl.

-- Revue Internationale de Sténographie, ultra un grand anuncia francés
pri Occidental, contene du modeles de lettres por corespondentie international
per Occidental.

-- Schweizerisches Gutenberg-Museim, Nr. 3, 1937 contene un biografic
noticie pri sr de Wahl in ocasion de su anniversarie.

-- Li oficial organ del sviss posteros, telegrafistes e doaneros
anuncia Occidental in su edition francés del 2. sept, e in su edition german
del 12. sept.

// XXX NOTE: ci esset li marca original de págine -105-

// Tchecoslovacia {{{3
==== Tchecoslovacia

Occidental-Bulletin octobre: Al memorie del
president-liberator, fine del discurs de pres. Benes -- un resummate del
articul «Optimisme!» de Cosmoglotta B oct. -- novembre: diferent interessant
noticies pri li movement e su progress in Tchecoslovacia. Un humoristic
exhortation a politesse. On recomanda ILCI -- Nezavislá Politika
recense li vocabularium Occidental-Tchec e articules in Pax.

// XXX TODO: Confirmar cite-signes del titules, p.ex. «Micri
// libre…»:

-- Pax, organ del International Liga Cultural in Praha contene in su nr
17 du articules in Occidental: «Occidental'istes de Tchecosl. al memorie del
president-liberator Masaryk» e «Bernard Bolzano», «Micri libre pri
li max bon state del annu 1831» (trad. J. Volný). In tchec lingue du
grand articules pri li lingue international: «Esque noi va continuar ignorar li problema
del lingue international», un selection de opiniones pri lingue
international e «Occidental» de J. Volný.
Al numeró, céterimen in tchec lingue, esset juntet un nettmen poligrafat
index del contenete in Occidental. Ti bell success es debit a nor
ínfatigabil coidealist Jaroslav Volný, digni membre de un modellic
movement landal. Noi cita secun Occidental-Bulletin: Pax es un revúe de economic,
politic e specialistic congresses, defendent realistic pacifisme e
cultural colaboration international. Omni action por facilisar o
realisar li relationes inter nationes e lor cultural organisationes
trova in Pax su defensor e promotor. Favorabil al lingue international, precipue a Occidental,
max bon solution del problema, it apari in du alternant editiones: tchec
e international. It accepte omni articul in Occidental apt interessar li
publica international pacifistic. Omni Occidentalist aprobant li politic
tendenties de Pax mey subtener it sive per abonnament, sive per inviar
articules. Adresse: «Pax», na Zborenci 18, Praha II. Precie de
abonnament: 12 numerós sv.Fr. 2.50, 6 nrós sr.Fr. 1.50.

// Nor casse de propaganda {{{2
=== Nor casse de propaganda

Unesim liste: sv. Fr. 15.50. -- Duesim liste:
Fr. sv.: Gilbert Pidoux (Schuls) 2.20; L.M. de Guesnet (Paris): 6.—;
E{dot} de Wahl (Tallinn): 50.—; J.L. Duplan (Paris): 100.—; J. Neumann
(Praha): 2.50; J. Svec (Praha): 5.—; Aug. Erhard (Karlstad): 3.—; J.
Ritter (Chiasso): 1.—; H. Björkman (Jänkisjärvi): 1.10; J. Saarinen
(Mikkeli): 1.50; H. Littlewood (Groningen): 2.50; L. Dahlerus (Lidingö):
3.50; H. Björkman (Jänkisjärvi): 1.10; J.A. Kajš (Brno); 13.—; M.
Martinet (Rouen): 7.30; Percy Morloe (London): 3.—;    Summa 217.20
sviss Fr.

Un special mention merite li iniciative de sr Björkman in Jänkisjärvi,
quel ha promesset nos, inviar 1 sved Krona chascun mensu! Recomendat a
imitation!

Noi cordialmen mersía omni coidealistes mentionat ci-supra pro li
donationes fat a nor casse de propaganda; to es por nor movement un
grandissim auxilie. Quande noi lansat li idé in li ultim numeró de Cosmoglotta
B, noi ne ha pensat que li sequent nró vell posser inregistrar un tam
grand success. Per auxilie de omnes noi va posser activisar nor
propaganda. Pro to noi installa in chascun numeró un termometre, quel va
monstrar li calore per quel nor membres desira que on mey propagar nor
lingue. Esque it va atinger sv.Fr. 1000.— in un annu? Li parís es
inaugurat!

// XXX NOTE: ci esset li marca original de págine -106-

// Ex li paper-corb {{{2
=== Ex li paper-corb

Amatores de *EX LI PAPER-CORB* atention! Pro augmentation del
paper-custas noi devet diminuer li titul del rubrica. Miq.

[verse]
____

ƨǝloɿɒq inmǝloƧ
ɿǝbǝƨ ƨǝlq ˎoɔimɒ ɿɒɔ iM
.ǝƨɿob lǝb noiɈɒϱnoloɿq il ɿυƧ
ɿǝɈƨǝϱib ƨǝlq ˎɿɒɈυɔƨǝ ƨǝlꟼ
.ǝƨɿomǝɿ ϱnol noɔ nomɿǝƨ Ɉɿυɔ iM
Ɉɒʇ ɒʜ υv oυϘ!nɒɔ iɿϱiq υV
⸮ǝɿodɒl bnɒɿϱ ɿon ɿǝomoɿq ɿoꟼ
ˎɈɒɿodɒl ƨoiɿɒnoiɈɔnυʇ i⅃
.ǝɿobυƨ ɿol ɒɿimbɒ … ⸮υv ɒM
:Ɉnǝllǝɔxǝ ƨǝ ɿodɒl il ˎƨǝY
ˎɒbɿɒϱǝɿ ɿodɒl no ɒγoį noƆ
…ɈnǝɈnoɔ ɿiɈnǝƨ ɒʇ Ɉi ɿǝbiV
.ɒbɿɒɈǝɿ noiɈυdiɿɈnoɔ ɿov ɒM
ˎυv ǝǝl ɒɈɈolϱomƨoƆ ɿoИ
.nǝmɈiƨiυpxǝ ǝƨƨiɈɿǝvib ɈI
ˎυn ǝn ˎoИ ⸮Ɉi ɿɒnnodɒ ɒM
.nǝmɈiυɈɒɿϱ ɔnɒ ɒviɿɒ ɒγ ɈI
:nod ǝɿɈ ˎnoinU-lɒɈnǝbiɔɔO
!ǝbnǝɿqmoɔ nO!ƨon ɿɒƨinɒϱɿO
⸮noiɈυdiɿɈnoɔ ɿov ǝ υv ɒM
…ǝbnǝɈɒ ion ˎǝbnǝɈɒ ion ˎƨǝY
⸮noznɒɔ iɈ ɒɈnɒɔ oγ iυp A
ˎɒɿobɒ oγ lǝυp ˎloƨ oɔimA
!noɿϱiq ɿɒɿ υv ˎƨov ɒ nǝmloƧ
…ɒɿodɒl ǝ ɒγɒq ƨǝɿɈlɒ i⅃
ˎγɒϱ υnnɒ-voИ ǝ ɈƨǝʇɈƨiɿƆ i⅃
ˎɒγoį ɿoq loƨ ɿoqmǝɈ ƨǝɿɈlɒ ɿoꟼ
-!γɒʜ ƨǝnoƨɒɿ -- γǝm Ɉi ƨov ɿoꟼ
.ɒγonǝ Ɉnǝbɿom ǝb nǝlq ɿǝƨƨƎ
ˎɿɒɈibǝm ƨǝlq ˎɿɒƨnǝq ƨǝlq Ǝ
:ƨov ɿǝbiɔǝb ǝ ɿǝɈɔǝlʇǝɿ ƨǝlꟼ
!ɿɒƨƨǝɔɔυƨ ǝlov inmo ioИ
⸮ƨov ɿǝbυlɔxǝ ɒv loƨ υv ǝυpƨƎ
ƨoɿυƨǝlq υnim ƨǝƨoɔ i⅃
.lυϱǝɿ il ni ˎǝƨ ʇlǝƨ ɒǝɿɔ nO
:ƨov ǝƨǝlq ǝn nomɿǝƨ iɈ iƧ
⸮lυϱǝqƨ il Ɉǝbnǝɿq υv ɒʜ oυp oɿꟼ
ꟻɒɿʇɒɿǝllo
____

// Li precies del complet colectiones de Kosmoglott e Cosmoglotta es // augmentat 1938 {{{2
=== Li precies del complet colectiones de Kosmoglott e Cosmoglotta es augmentat 1938

[cols="<,>,>,>,>,>,>,>,>,>,>,>,>,>,>,>,>"]
|===
| Annu:              | 1922 | 23 | 24 | 25 | 26 | 28 | 29 | 30 | 31 | 32 | 33 | 34   | 35   | 36   | 37
| Cadernes:          | 10   | 6  | 3  | 4  | 6  | 11 | 11 | 6  | 6  | 6  | 6  | 8    | 10   | 10   | 13
| Precie til 31.XII: | 10   | 20 | 8  | 8  | 8  | 5  | 5  | 4  | 5  | 4  | 3  | 3.50 | 3.50 | 3.50 | 3.50
| Precie desde 1938: | 20   | 30 | 15 | 20 | 15 | 10 | 10 | 7  | 9  | 8  | 8  | 4    | 4    | 4    | 4
|===

1927 es exhaustet. -- Omni precies afrancat in Fr. sviss. Li precies por
íncomplet annu-colectiones e por singul cadernes de Kosmoglott resta
quam indicat p. 23.

*Numeró festal*: Suplement: Noi recivet ancor sv.Fr. 10.— de sr Ed.
Bieller de Bienne, e 1.60 de sr C.W.T. Reeve ni Tankerton. Cordial
mersí. In li libre esset includet anc un salutation de sr dr ing. Dal
Martello, ne mentionat in nor liste.

ifdef::original-tocs[]

// Contene: {{{2
=== Contene:

- Triumf-marcha del Occidental-movement
- APIS
- Anuncias
- Li vertú de Occidental es su stil
- Esperanto es Occidental
- Li ecó de Cosmoglotta
- Prof. de Reynold pri Esperanto
- CRONICA: Anglia, Italia, Svedia, Svissia (reunion del SAPO),
  Tchecoslovacia
- Nor casse de Propaganda
- EX LI PAPER-CORB
- Kosmoglott
- Index alfabetic

endif::original-tocs[]

// XXX NOTE: ci esset li marca original de págine -107-

