= Cosmoglotta 1931
:revdate: 2023-04-11
:docdescription: Omni numerós publicat in 1931 \
del oficial organe del lingue international Occidental/Interlingue.
include::common_attributes.adoc[]

// This file is part of project Cosmoglotta (http://ne.alinome.net)
// by Marcos Cruz (programandala.net).
//
// This file is in AsciiDoc format (http//asciidoctor.org).
//
// Last modified: 20230411T1213+0200.

include::about_this_book.adoc[]

// Cosmoglotta A 74 (1931-01/02) {{{1
== Cosmoglotta A 74 (1931-01/02)

Oficial organ bimensual del Occidental-Union

Consacrat al developation, propaganda e aplication de

LINGUE INTERNATIONAL OCCIDENTAL

'''

REDACTION (manuscriptes, printates de exchange e por recension):

A{dot} Z. RAMSTEDT, Villagatun 25, Helsingfors, Finland.

ADMINISTRATION (abonnamentes, subventiones, expedition de Cosmoglotta):

J{dot} A. KAJŠ, Wilsonova Il, Brno X Il, Tchecoslovacia.

Annu X Nro 1 Januar-Februar 1931 (Numeró 74)

ifdef::original-tocs[]

// Contene {{{2
=== Contene

- Nov annu -- nov eforties, pag. 1.
- Organisation del scientic exploration e necessitá del mundlingue, de
  Dr. F. Werner, pag. 3.
- Quelc paroles concernent Latino sine Flexione, de Prof, Dr. C. W. v.
  Sydow, pag. 5.
- Apelle al interlinguistes, de Prof, Dr. A. Guérard, pag. 6.
- Psichic installation, de Dr. W. Ehrenstein, pag. 7.
- Historiette del dirigente Kalina, de Karel Čapek, pag. 9.
- Optimisme, de Hood, pag. 12.
- Intrinsic valore del hom, pag. 13.
- Cronica, pag. 13.
- Avises, page 15.
- Charade, pag. 16.

endif::original-tocs[]

// Nov annu -- nov eforties {{{2
=== Nov annu -- nov eforties

Quam ja communicat in li ultim numeró de Cosmoglotta de 1930 li
redaction ha esset translocat de Vienna
a Helsingfors. Extern circumstanties, professional obligationes e li
crud necessitá decentralisar li constantmen crescent agendes de nor
movement ha fortiat nor meritosissim ductor, ingeniero E. Pigal, cessar
li redaction de nor jurnal e transmanuar it a altres Noi posse ancor
joyar pri to, que Sr Pigal remane in su altri oficies de nor movement.

// XXX NOTE: li marca original de págine -2- esset in li sequent
// paragraf:

Noi execute solmen un car deventie, quande noi ci, in li nómine de omni
occidentalistes, expresse nor sinceri e profund mersí a Sr E. Pigal pro
ti labor, quel il ha fat quam redactor de ti jurnale. Durant quar annus,
1927, 1928, 1929 e 1930 il ha redactet Cosmoglotta, in un maniere habil
e clarvident, sempre ínfatigabil e amabil. It esset il, qui executet li
principal labores por elevar nor organ a su seriosi alt standard, pri
quel noi ha esset fieri. Sin alcun remuneration il ha portat un
responsabil e molestant charge, ma superant omni desfacilitás per
energie e verve ínimitabil, colectent li simpaties e admiration de
omnes. Malgré que il sacrificat tant témpore por li aferes de nor
movement
e su car jurnal, il trovat líber hores por cultivar nor lingue, til que
il mastrisat it per un stil, plu brilliant e expressiv quam jamá videt.

Li numerosi exhortationes del ductent occidentalistes ha posset
persuader li subsignato acceptar li redaction de Cosmoglotta pos Sr E.
Pigal. Li charge ha esset fat plu levi per to, que Sr Jan A. Kajš
amabilmen ha prendet sur se li administration e Sr L M. de Guesnet li
financiation de nor jurnale. Li nov redactor calcula con li activ
colaboration de omni anteyan colaboratores de Cosmoglotta e espera que
nov nómines va far su contene ancor plu variant e valorosi. Li tri
functionarios de nor oficial organ fide in fort moral e financial
support de onni fautores e amicos.

Noi comensa li annu sub auspicies de nov invigoration e consolidation de
nor movement. In pluri landes nu existe organisationes parat a laborar
por li difusion de Occidental e in pluri lingues existe manuales e
lexicos, queles va facilitar su aprension e usation. Sequente li apelle
de professor K Asakawa, publicat in Cosmoglotta nro 73, noi deve
directer nor eforties con plu grand fortie e entusiasme ad extern, a un
plu e plu vast difusion del conossentie pri nor idé e nor lingue. Si noi
torna nor regardas a nor comun
futur scop, intern divergenties deveni índigni de nor atention. Noi
occidentalistes sta solmen in li comense de nor activitá. Li fundamental
idés del naturalistic scol, benque exposit ja plu quam ante quarant
annus de nor pionero Julius Lott, es ínconosset in li grand munde e
ancor hodie vermen comprendet solmen de un micrissim circul de
interlinguistes. Nor litteratura deve esser fat rich e variant, nor idés
esser exposit in omni lingues por omni classes social. Tro sovente noi
nequande posse repetir un veritá. Tro mult auxiliant manus noi nequande
va haver.

Devotion e cooperation in ver es índispensabil. Noi ne es soldates e
nequi de nos es generale. Noi ha federat nos voluntarimen. Ma to quo noi
ha acordat, vale quam «gentlemen's agreement».

In dubiis libertas, in omnibus caritas.

[.author]
--
Li redaction.

A{dot} Z Ramstedt
--

// XXX NOTE: ci esset li marca original de págine -3-

// Organisation del scientic exploration e necessitá del mundilingue {{{2
=== Organisation del scientic exploration e necessitá del mundilingue

[.author]
De Dr. F. WERNER, Hamburg.

In un libre pri scientic institutes «Forschungsinstitute, ihre
Geschichte, Organisation und Ziele» (Institutes de Exploration, lor
historie, organisation e scopes), publicat de Brauer,
Mendelssohn-Bartholdi e Adolf Meyer, Editoría Paul Hartung, Hamburg
1930, Dr. Adolf Meyer, professor de filosofie in li universitá de
Santiago (Chile), tracta anc li problema del international lingue por li
scientistes (tom I, pg. 64, 65). Li diversitá del lingues, in queles
scientic publicationes apari, ne es solmen un desagreabil desfacilitá
por li singul explorator, ma certmen plu e plu deveni un impediment por
li progress del scientie in totalité. Li max mult scientistes refusa li
mundlingue malgré que ili suffre pro li desavantage del hodial statu. It
es un grand merite de professor Meyer, que il directe li atention al
lingue international in un tal ovre, quel va atraer li interesse de
representantes de tre divers scienties.

Meyer qualifica li question del lingue universal «quam un del max
important problemas quel jamá ha esset posit al organisation del
exploration», e il opine, que it «va devenir un actual postulation,
crear un generalmen reconosset e usat lingue del erudites».

// NOTE: li marca original de págine -4- esset in li sequent paragraf:

Ma quel lingue on deve selecter? Meyer expresse presc li sam idés a
queles ha pervenit omni progressiv mundlinguistes e queles caracterisa
li hodial statu del modern interlinguistic movement. Secun li opinion
del eminent filosof Dilthey it es plu util cultivar li tri mundlingues
german, anglés e francés, quam introducter Esperanto. Ma hodie anc altri
lingues, specialmen hispan, ma anc italian e russ con li sam jure
pretende devenir mundlingues, E on ne posse demandar del explorator tam
vast lingual conossenties. Un sol de ti lingues ne posse reciver
preferentie pro li natural rivalitá. Esperanto e su derivates quam Ido
es a excluder pro que ili porta in se un tro subit ruptura del
tradition. Si omni nov publicationes apari in Esperanto o un lingue
simil, li labores publicat til hodie, perdi su valore, con exception de
teles queles es scrit in li respectiv lingue
national. Ma scientie ne posse viver e florear sin un fort tradition.

Secun Meyer li sol possibilitá es li legal introduction del Latin quam
universal lingue del erudites, pro que it ha monstrat su aptitá quam tal
durant secules. It have sat bon expressivitá por satisfar anc modern
pretensiones. Li max fort argument es li fact, que anc hodie li max
important términos tecnic in omni scienties es prendet ex li Latin.
Advere on ne posse restaurar coses passat quam tales, si ili deve haver
success anc in futur. Noi besona un nov idealisat Latin, quel es
modernisat per li aquisitiones del lingues romanic, li filias del matre
latin. Li max bon conossores del romanic lingues deve crear ti idealisat
Latin, e un comission del academies del tot munde garanti li puritá e li
legalitá del futur developation. Arte e natura deve unir se por crear un
cose perfect.

// XXX NOTE: li marca original de págine -5- esset in li sequent
// paragraf:

To es li sam principies, sur queles li modern projectes de mundlingues
es basat. Professor Lorenz ja expresset tre clar, que li vocabules del
scientic nomenclatura e semi-nomenclatura es li ver fundament del
mundlingue. Changear les in li maniere de Esperanto e Ido vell
multiplicar li hodial desfacilitás e producter un cáos. Hodie noi save,
que li existent base del futur mundlingue deve esser changeat tam poc
quam possibil. Ma noi anc es convictet, que li antiqui Latin, quam tal,
neplu satisfá omni modern besones, mem si it he perdit su grammatica
(quam in Latino sine Flexione). Li términos tecnic, prendet ex li Latin,
pruva solmen li actual usabilitá del latin parolmateriale. Ma ili ne es
un argument que li lingue total es conform al modern maniere de pensada
e expression. It es un secundari question, in quel gradu e in quel
direction li antiqui Latin es a
modernisar e a «idealisar». Meyer considera solmen li romanic lingues e
ne mentiona, que anc un grandissim part del anglés vocabularium have
latin orígine. Li evolution del latin materiale in anglés in plu alt
gradu indica li direction in quel li futur «Latin mundan» va developar
se. Ultra to li scientic nomenclatura ha fat su propri via, specialmen
in li biologic scienties. Mult antiqui paroles ha desaparit, mult altri
ha totalmen changeat lor original signification. Li nomenclatura ha
incorporat se un enorm quantitá de grec
vocabules e de materiale ex presc omni lingues del terra. Noi deve
dubitar, esque ti mixtura ancor merite li nómine del Latin.

Pri li nómine noi ne vole disputar, si noi concorda in li principies.
Per general conclusiones li filosof ha
pervenit a presc li sam resultate quam li mundlinguistic movement per
mult erras, experienties e combattes. To monstra que li du es sur li
rect via.

// Quelc paroles concernent Latino sine Flexione {{{2
=== Quelc paroles concernent Latino sine Flexione

[.author]
De Prof. Dr. C. W. VON SYDOW.

It es mult vezes constatat, que li latin ne posse esser usat quam
international lingue por nor témpore, ni in su medieval, ni in su
classic form. Ma támen plu o minu direct del latin origina un grand
númere de nor international paroles e pro to li italian matematico G.
Peano ha proposit, que on deve usar quam international lingue li latin,
ma sin íncomod latin flexional formes. Adver il ha ganiat plur
scientistes por su project e li lingue ha esset usat por sciential
scopes. Li merite de ti nov-latin es, que it sta sur firm fundament. Per
li auxilie de un latin lexico on posse trovar li formes del vocabules,
usabil in Latino sine Flexione, si on
seque li regules, dat de prof. Peano, e li finales del vocabules va
esser natural e ne arbitrari quam in Esperanto o Ido. Si existe null
flexion, existe null grammatica, secun Peano. Li substantive es usat
solmen in li form del latin «casus ablativus», índependent del position
del parol in li frase, e li verb have solmen un tematic form, sin
conjugation. Li morfologie es in tal maniere ancor plu simplic quam in
Esperanto. Scritiones in Latino sine Flexione es passabilmen bon
comprendet immediatmen de tal persones, qui ha studiat li latin, e por
tal abstract coses quam matematica it es forsan bon. Támen li idé es
basat sur fals presupositiones.

// NOTE: li marca original de págine -6- esset in li sequent paragraf:

Li conossentie del latin es in nor témpore tam poc difuset, que un
ordinari hom totmen ne save it, e anc inter li scientistes existe grand
gruppes, queles totmen ne save it o save it tam mal, que ili ne posse
comprender un textu,
scrit in li simplificat latin. To depende anc de ti fact, que li latin
have un masse de paroles, queles totmen ne es international, e que un
masse de international paroles manca in li latin e deve esser haustet de
altri fontes. In fin, li principies, que on ne deve haver flexion, es
basat sur un pur erra, adsaver ti, que quelcunc flexion sempre e partú
causa desfacilitás. Li usation de un sol verbal form posse esser
tolerabil til un cert gradu, tam long quam on posse divinar li sense,
pro li contextu, ma li resultate es un horribilmen ínnuanciat lingue, e
sovente on deve long meditar pri li ver sense. Li ínflexionat,
ínnuanciat lingue de Peano
pro to es ponderós e desgraciós, e it absolut ne posse esser usat con
success in li humanistic scienties, e it es egalmen ínapt por li grand
ínscolat masses.

// Apelle al interlinguistes {{{2
=== Apelle al interlinguistes

Professor Dr. Albert Guérard (Stanford University, Califormia),
Protector del Occidental-Union, va docer in li
seminarie de su Universitá pri un tema, quel relate in part al problema
de lingue international. Li tema general es «Lingue e litteratura: til
quel punctu li un conditiona li altri?» Plu precismen: (I) Esque
existe
psicologies national queles traducte se per psicologies linguistic? (2)
Esque it es possibil apreciar un ovre scrit in un lingue extran? (3)
Esque it es possibil reproducter un ovre de arte in un lingue extran (p.
ex. Conrad in anglés, Julien Green in francés, etc.) (4) Efectes
individual e colectiv del bilinguisme e del poliglottisme pri li
developation litterari (in general, li grand poetes es mediocri
linguistes e
reciprocmen); (5) Possibilitás e límites del traduction litterari (quo
posse esser traductet; quo posse esser rendit per equivalentes; quo
desapari completmen in un traduction); (6) Rol del mastrin ovres extran
in li developation de un lingue; (7) Existentie e developation de un
publica international: (a) por li studie del litteratura comparativ;
(b) por li traduction del mastrin ovres mundan; (c) por li creation de
ovres original. Professor Guérard vell esser tre content reciver
information pri li reflexiones, queles ti programma inspira al letores
de Cosmoglotta.

// NOTE: ci esset li marca original de págine -7-

// Psichic installation {{{2
=== Psichic installation

[.author]
Dr. WALIER EHRENSTEIN

[preface]
--
Sub ti titul li tecnico-scientic revúe «Die Umschau» nr. 5 publica un
interessant articul de Dr. Walter Ehrenstein, ex quel noi excerpte li
sequent cardinal idés.
--

Si on directe su atention o expectation a un special qualitá o fenomen,
on talmen neglige li altri íngrav signes, que on sovente fa erras,
quelcvez fatal, quam li conosset che ínexperientiat chasseros que
attendente un animal sortir del foreste, ili sovente tira ye homes per
hasard venient ye li expectat via del animal. Mem seriosi scientistes ne
es garantit contra tal misprenses. Ernst Mach comunica lu sequent:
«Atendente li aparition de un jetta de aqua ex un cautchuc-tube, yo
iteratmen credet clarmen vider in li demí-obscur chambre li expectat
fenomen e solmen per taster per fingre yo captet conosser mi erra».

On memora anc, que 1903, sub influentie del just ocaset decovrition del
Röntgen-radies, li conosset fisico Blondlot credet har decovrit un nov
specie de radies. Prof. Charpentier mem constatat que li nov radies
totmen ne existet.

Talmen it ocase ye mult dominias de exploration, que sub influentie de
cert teories li exploratores vide li factes talmen quam it es conform a
lor teories, ma sembla ne haver un organ por percepter omni factes
queles ne adapta se al teorie. Si li teorie es just, ti qualitá es util
in ti relation, que it ínmediatmen directe li regarde del explorator a
lu essential. Ma si li teorie es fals o íncomplet, tande un tal qualitá
posse esser sam nociv, proque it priva le ye li exactesse del
observation por li factes ne considerat per li teorie.

Sub regard purmen psicologic, li conviction del justitá de un cert
teorie es identic con li fenomenes, queles
noi nomina installation (acomodation) expectativ.

// NOTE: li marca original de págine -8- esset in li sequent paragraf:

On conosse li efecte de tal acomodation in li omnidiari vive: un german
stenotipista ne conossent bon li extran paroles scri «concurrentie» por
«congruentie». Un person a quel on ha furtet su bicicle constata in
pluri bicicles monstrat que it es li sui; suspectiv e jalus persones
sovente capte ex totalmen ínnocent parlada tal paroles queles
es in relation con to ye quo ili self intern es ocupat, etc. On save anc
que it es mult plu facil leer paroles de 12…15 lítteres in un
conosset lingue quam 6 lítteres in un hasardic combination, Anc si in li
conosset parol un o mem du lítteres es fals, on ne vide to e lee li
parol quam si it vell esser scrit just. Pro to it es tam desfacil e por
cert persones mem ínpossibil leer print-corecturas. Ci on deve
concentrar se unesimmen ye li sense e li interpunction, e de altri
látere al lítteres de chascun singul parol.

Li psicologie doce nos que noi ne lee chascun singul líttere, ma li
impression del parol.footnote:[Pro to it esset un psicologic erra
de Esperanto, Ido e anc Novial,
changear li transscrition del conosset paroles (c, g, k, q) pro teoric
principies. Li intentet facilisation in veritá es un acrescement del
desfacilitá.]

Li classic experiment del psichic installation ha fat ja ante mult annus
Müller e Schumann. Ili lassat levar 50 vezes per li manu un póndere de 3
kilogramm e pos un curt témpore un altri micri de 500 gramm, quo li
person, object del experiment, savet, e malgré ti saventie li manu con
li póndere saltat subitmen ad supra, proque cert motoric nerves
participant in li elevation del póndere, hat recivet un special
acomodation por li plu grand impuls per li 50 vez repetit action.

Simil experimentes on ha fat in li acustic sfere, in li sfere del
odoratu etc.

De ti citat exemples it es clar, que ne solmen nor pensada, ma anc nor
senses in perception del mund extern,
es submisset al efectes del installation.

Omni tal efectes basa sur li facte que preterit experienties possede
grand influentie ye actual evenimentes. De omni vivent entes li hom
maxim ha developat li disposition egardar anteriori experienties. Ti
modificant influentie del anteriori experienties sur li actual tales,
procede in un grand dominia de psichic fenomenes absolut ínconscientmen,
e mem contra li voluntá, quo monstra li experimentes de Müller e
Schumann. Ne li conscientie participa ci, ma li purmen psicologic effect
ulteriori del anterior excitation.

// XXX TODO: Li marca de págine -9- esset in li sequent paragraf:

In li sam dominia apartene li fenomenes del suggestion e hipnose,
fenomenes queles del visupunctu del psicologie
es minu enigmatic quam por exemple li capabilitá de mult homes avigilar
se ye un cert hor, si ili indormit con un tal intention.

Per installation mental es anc explicabil fenomenes que on vide crete
sempre blanc e carbon sempre nigri, quáncam un carbon in luce solari es
certmen mult plu blanc quam crete in demí-luce. Ad ci apartene anc li
fenomenes de contraste etc.

Ma anc psichic fenomenes del sfere religiosi, etic, de gusta etc. deve
esser comprendet quam efecte de installation, p. ex. aversion pri cert
nutrimentes, queles che altri popules o persones es consumat con
plesur.

[.author]
Ref. AXEL WÄSTERLAND.

// Historiette del dirigent Kalina {{{2
=== Historiette del dirigent Kalina

[.author]
De KAREL ČAPEK

// XXX FIXME: Li tot articul es un parolade quel comensa che «Unvez,
// seniores», ma li signe final del cite manca.

// XXX TODO: Confirmar con li original págine.

«Li ínpotentie es terribil», dit li dirigent e componist Kalina,
clinante li cap. «Unvez, seniores, yo travivet un tal eveniment, it
esset in Liverpool; on invitat me ta por diriger un concert con lor
orchestre. Vu save, yo conosse ni un parol angles; ma noi musicantes
intercomprende sin long parlada, precipue, si noi have in li manu un
baston de mesure; on tippa, on clama quelccos, on volue li ocules e
monstra per li manus, e poy on comensa denove. Per ti maniere on posse
expresser li max fin sentimentes; si, por exemple, yo va far taImen per
li manus, ergo chascun va reconosser, que to significa un mistic
ascension e salvation ex un tal pesantie e dolore de vive. Do quande yo
hat arivat a Liverpool, ti angleses expectat me in li station e
conductet me in li hotel, por que yo mey reposar; ma pos que yo hat
balneat me, yo sol eat inspecter li cité e tande yo perdit me.

// NOTE: li marca original de págine -10- esset in li sequent
// paragraf:

Quande yo es alcú, yo ante omnicos ea spectar li fluvie; apu li fluvie
on reconosse, por talmen dir, li orchestration de ti cité. Sur un látere
on have li complet tumultu de stradas, li tambures o timpanes,
trumpetes, cornes e lad-instrumentes e sur altri látere es li fluvie, it
es li cordes, un tal pianissimo de violines e harpes; ta on audi li tot
cité simultanmen. Ma in Liverpool es un fluvie, yo ne save
quam on nomina it, ma it es tam yelb e terribil, e ti fluvie, ples
escutar, murmura e resona, mui e cliquetta, tumultua e trumpeta per su
shipes, bugser-naves, postal naves, staples, magasines e cranes; vu mey
saver, yo ama imensmen li shipes, malgré que it es un tal pansatri e
nigri bugser-nave, o rubi colorat fret-ship, o ti blanc vapor-naves
transmarin. Ergo, yo me dit, pro deo, ci alcú, detra li angul de strada,
deve esser li ocean, yo deve spectar ta; e yo excurret in ti direction,
along li fluvie a infra. Yo curret du hores, sempre apu li magasines,
remises e docks; solmen ci e ta on posset vider un ship, alt quam un
eclesia o tre massiv
e obliqui camines; it malodorat ta per piscine, sudorosi cavalles, jute,
rum, frument, carbon, ferre -- ples escutar, si li ferre es in un grand
amasse, tande it have totmen distinct ferrin odore. Yo esset quam in
vision; ma poy ja cadet li nocte, e yo venit ad un tal sandiera; vis a
vis lucet li far, e ci e ta flottat un lucette, -- forsan it esset li
ocean: ta yo sidentat me sur un amasse de plancs e sentit me tam bell
solitat e perdit, yo escutat qualmen it murmura e largmen rumora e yo
vell har ululat pro chagrine. Poy ta venit du
homes, un mann con un fémina, ma ili ne videt me, ili sedet li dors
tornat vers me e tranquilmen parlat, -- si yo vell har comprendet li
angles, yo vell har un poc extussettat, por que ili mey saver, que alqui
audi les; ma pro que yo ne conosset ni un sol angles parol ultra
«hotel» e «shilling», yo restat silent.

// NOTE: li marca original de págine -11- esset in li sequent
// paragraf:

In comense ili parlat «troppo staccato»; poy ti mann comensa calm e
lentmen explicar alcos, quam si ti cose ne
vell voler exear de su gurgul; e poy il rapidmen exversat to. Ti fémina
exclamat pro horrore e dit excitatmen alquicos a il; ma il tam presset
li manu de ella, que ella gemit, e il comensat persuader la parlante tra
li dentes. Ples escutar, it ne esset un amorosi conservation, un
musicant reconosse to; un amorosi persuasion have un totalmen altri
cadentie e ne sona tam, por talmen dir, compresset, -- un amorosi
conversation es un profund violoncello, ma ti ci esset un contrabass,
ludet per un tal «presto rubato», in un sol position,
quam si ti hom vell repetir un sol cose. Yo esset un poc horrificat; ti
mann dit alcos mal. Ti fémina comensat silentmen plorar e quelcvez
exclamat pro resistentie, quam si ella vell
voler retener le; ella havet un voce quam un clarinette, un lignatri
voce, quel ne sona tre yun; ma ti mannic voce parlat sempre sibilantmen,
quam si it vell ordonar alcos o menaciar. Li feminin voce comensat
desesperantmen petir e balbutiar pro horrore, quam balbutia un hom, si
il recive un glacial compresse; e on posset audir qualmen su dentes
claccat. Alor ti mannic voce comensat grunir tre profundmen, purmen quam
un contrabass e presc amorosimen; li feminin plorada transit in un
micri e passiv singlutada; it significat,
que li resistentie esset ruptet. Ma poy ti amorosi bass devenit denov
plu alt e con cesures, cautmen, íncontraditmen posit frase pos frase; li
feminin voce solmen ínpotentmen lamentat o singlutat, ma it ne esset ja
un resistentie, solmen un frenetic timore, ne un timore pro ti mann, ma
un consternat, visionari horrore pro li coses futur. E tande ti mannic
voce cadet denov in un mitigant burdonada e calm menacies; li singlutada
del fémina transformat se in stupidat e desarmat sospires; e li mann dat
la con un frigid chuchotada quelc questiones e recivet versimilmen un
affirmation con li cap; nam il cessat insister.

Poy ti du homes levat se e chascun eat in su direction.

Ples escutar, yo ne crede in li pre-sentimentes, ma yo crede in li
musica; quande yo in ti nocte escutat, yo savet absolut certmen, que ti
bass persuade ti clarinette ad alcos terribil. Yo savet, que ti
clarinette retorna a hem con volentie subjugat e que it con terrore e
desesperantie va far to, quo li bass ordonat. Yo audit to, e audir, it
es plu quam comprender li paroles. Yo savet, que on preparat un crímine;
e yo savet, qual crímine; yo reconosset to per ti horrore quel sofflat
ex ti du voces; it esset in li color, in li cadentie, ples escutar, li
musica es precis, plu precis quam lingue. Ti clarinette esset tre
simplic,
it ne posset self far alcos; it vell solmen secundar, it vell dar un
clave o it vell aperter li porta, ma ti brutal e profund bass vell
executer to, durant que li clarinette vell balbutiar pro horrore. Yo tre
rapidmen curret vers li cité con ti conscientie, que alcos vell evenir,
que yo devet alcos far por impedir to; it es un terribil sentiment, que
on va venir tard.

// NOTE: ci esset li marca original de págine -12-

Finalmen yo videt sur un angul de strada un policist e yo curret vers le
sudorosi e sin respiration. Senior, yo dit strax, ci in ti cité on
prepara un mortation!

Li policist compresset li epoles e dit me alquicos, quo yo ne
comprendet. Pro deo, yo memorat, il ne comprende ni un parol!

Li mortation, yo clamat quam si il vell esser surd, vu comprende? On
vole mortar un solitari seniora! Ti
servitora o managera va assister -- pro deo -- ples far alquicos, vu hom!

Ti policist solmen afirmat con li cap e dit solmen alquicos quam
«yurwey» (vor via).

Senior, yo explicat le exasperantmen e yo tremet pro li furore e
horrore, ti povri fémina va aperter a su
amato, vu posse prender li venen pro to. Vu ne deve admisser to! Ples
serchar la! Tande yo rememorat, que
yo ne save mem qualmen ti fémina apari; ma si yo vell saver to, yo ne
vell posser dir to egalmen; Jesu Crist,
yo exclamat, it ne es homan tolerar to!

Ti angles policist regardat me atentivmen e calmat me, Yo esset
desesperat. Tu lumpon, yo exclamat proxim a evanescement pro
desesperantie, yo sercha self u to es!

// XXX TODO: Confirmar «nocte…»:

Yo save, it esset un follie, ma ples vider, on deve alcos far, quande
acte se pri li vive; yo curret li tot noctetra Liverpool, por vider
esque on ne vole furter se in un dom. It es un strangi cité, tam
horribilmen mort in nocte… Vers li matine yo sidentat me sur li bord del
trottuore e plorat pro li fatiga; ta trovat me un policist, dit me
«yurwey» e conductet me in mi hotel.

Yo ne save qualmen yo diriget durant ti matine li prova, me quande yo
finalmen hat jettat li baston de mesure
sur li terre e excurret in li strada, li camelotes exclamat ta li
vésper-jurnales. Yo comprat un -- ta esset un grand inscription MURDER e
sub it li portrete de un seniora con albi capilles. Yo pensa, que Murder
significa Mortation.

[.author]
Ex li tchec traductet con permission del autor JAROSLAV PODOBSKY.

// Optimisme {{{2
=== Optimisme

[quote, Hood]
____
Yo resoluet, durant mi tot vive, regardar, quam li sole, solmen li lucid
latere de chascun cose.
____

// NOTE: ci esset li marca original de págine -13-

// Intrinsic valore del hom {{{2
=== Intrinsic valore del hom

Quel es li mercantil valore del hom? Un eminent chimist, Doctor Charles
H{dot} Maye de Rochester, comunica
it nos. Per su grass on vell posser fabricar sett pezzes de saponette.
Su córpor contene suficent ferre por un clove, sufficent sucre por un
tasse de café, suficent fosfor por 2200 inflammettes, suficent magnesium
por un exposition de foto, un poc de potasse e de súlfur. Omni to vell
haver li valore de un dollar.

[.author]
Ex «Le Manuel Géneral» translatet de J. COLAS.

// Cronica {{{2
=== Cronica

OVRE, aparit li liverationes 5 e b, editet de nor estimat coidealist
prof. H. Pášma, e formant tom III del «Biblioteca in Occidental». Ili
contene selectet capitules ex R. N. Coudenhove-Kalergi Heróe e Santo,
autorisat traduction de Sr A. Deminger in colaboration con altri
seniores. Vocabularium Occidental-anglés-german es adjuntet. Al
interessantissim contenete coresponde li bell tipografic execution e li
modellatri iingue. Ti serie de traductiones va formar un ravissent
miniatur-biblioteca, ili va esser ne solmen apt quam modell-letura por
aprendentes, ma anc un fonte de recreation e reinvigoration por omni
amicos de litteratura. It posse ancor esser abonnat per li adress: Ovre,
Tábor 1006, Tchecoslovacia (o per li administration de Cosmoglotta), e
li abonnament es Kc 12,50. It es printat solmen in 200 exemplares. Ples
ne perdir li témpore! Li númere del abonnantes ja ha transpassat 100!

HELVETIA, no 30-31, nov.dec. 1930, organ de Sviss Association por
Occidental, ha aparit con contenete tre variant e interessant. A ti
mimeografat revúe li habilmen executet dessines: cartes, diagrammas e
ante omnicos li humoristic ilustrationes al textus da un special valore
e atraction. Prof. Ric Berger monstra per tabelle li proportion del
paroles de Occidental e Esperanto in li maxim important lingues de
Europa e constata, «que mem russ e german es plu favorisat in Occidental quam
in Esperanto». Li revúe (annual abonnament S.Fr. 2,- in Svissia, S.Fr. 2,50
in extrania) posse esser abonnat che Occidental-Buró, Chapelle (Vd),
Svissia.

// XXX TODO: Marcar titules de articules:

JAZYK MEZlNÁRODNÍ -- LINGUE INTERNATIONAL, oficial organ de
«Federalia» e de «Apis» ha aparit con du numerós: no 5 contene
interessant articules in li lingue tchec: J. Podobsky Conossentie de
foren lingues. R. Kolár Son-film e Occidental. J. A. Kajš Esperantistes
e noi. Noi trova un declaration de Sr Rudd Kolár, exredactor del
esperantic gazette «La internacia informanto», comunicante pri su
transition de Esperanto a Occidental. Con joy noi salute Sr Kolár quam
nor colaborator! No 6 contene du excellent articules de Sr J. Podobsky

// NOTE: li marca original de págine -14- esset in li sequent
// paragraf:

Lingue international in li parlant film, u il demonstra que Occidental es plu
apt quam Esperanto, e Occidental li max perfect solution del problema del
lingue international, u il in 15 punctus enumera e motiva li fundamental
avantages de nor lingue. «Apis» es un nov Association por
international
servicie. Cartes de adhesion es recivibil che Sr J. A. Kajš, Brno 12,
Tchecoslovacia. -- Quam gratuit anexe al Jazyk mezinárodní seque
«Ucitel svetomluvy» (Instructor del mundlingue), contenent anecdotes e
humorescas in modellatri Occidental.

// NOTE: li marca original de págine -15- esset in li sequent
// paragraf:

SCHOLA ET VITA, Organo de Academie pro Interlingua, ha editet no 11-12
de 1930. Li ampli caderne contene mult interessant articules, de queles
li plu grand part es scrit in li «Latino sine Flexione» o in presc
ínremarcabil modificationes de it. Noi va ci mentionar solmen quelc del
articules. Sr G. Canesi directe un apelle «Ad sincero fautores de lingua
auxiliare internationale», in quel il expresse opiniones, queles
anc es nostri: «Autores e fautores de varie auxiliari lingues ne deve
imitar mercatores, queles time li concurrentie del proxim affere, quel
vendi li sam merces; ili ne deve esser miop e fanatic in exclusiv
maniere por su propri sistema; etsi ili procede per varie vias, it es
util colaborar in concordie por attinar li nobil e humanitari comun
ideale.» Sr Canesi pro to proposi, que li varie associationes por li
lingue international vell usar solmen «Schola et Vita» quam comun
organ, in quel chascun vell posser publicar su comunicationes in su
propri lingue. Li idé es bell e atractiv, me it sembla nos que it es
desfacil realisar. Pro primo it es in acordantie con li homan natura,
que on separa se del homes con altri opiniones e associa se con
coidealistes e tam long quam on posse on vole parlar per propri organ, e
ti fact noi ne posse opiner quam alquo regretabil o condamnabil. Pro
secundo un comun concert in comun sala naturalmen posse far un tre fort
impression, ma va reciver li aplaudes del publica solmen si egalmen
competent musicantes forma junt un orchestre, nam altrimen existe sempre
li risca, que li resultate va esser un cacofonie, de quel li publica
fugi. Noi ja ha videt, que Schola et Vita durant li passat annus e anc
in su ultim numeró contene articules in divers interlingues, ma noi ne
save quo ha esset ganiat per to. It sembla, que in li present statu noi
posse far mult por intercomprension e reconciliation per directer li
atention del letores al organes del altri scoles, e talmen noi ha actet,
me regretabilmen noi ne trova in li ultim numeró de Schola et Vita un
mention pri nor revúe
«Cosmoglotta». -- In un altri articul, tre detalliat e ingeniosi, li
famosi matematico G. Peano presenta: «Algebra de Grammatica», in quel
su speculativ idés pri lingue e grammatica es talmen developat, que li
resultate es contrari al tot lingual psicologie, usu e sentiment. -- In
un articul «Repetita juvant» li director Maestropolo corecte un general
miscomprense, declarante que «Latino sine Flexione» es li nómine solmen
del lingue de prof. G. Peano, durant que ti lingue, quel «resulta ex
labores de Academia pro Interlingua», e in quel ergo li majorité del
articules de Schola et Vite es scrit, es nominat «lnterlingua». Ti
nómine sembla nos tre ínfelicimen selectet e it va esser li cause de
constant confusiones e íncontentie. Secun li conceptiones de omni
«mundlinguanes» interlingua (o interlingue o interlinguo, li final
vocal ne importa) es nominat chascun lingue artificial, fundat sur li
international vocabularium (cpr. interlinguist, interlinguistica, etc.).
Pro to noi es fortiat protestar
contra to, que un lingue vole apropriar se li nómine «Interlingua». --
Un nov project «Latinesco» es presentat per su autor, sr Hugh .
Macmillan, Liverapool. -- Sr J. Weisbart exposi un «Evolution-schema del
interlinguas» e asserte lu sequent, citat in su propri dialect
«Mundi-Latin»: «Occidental appare quam un lingua del modern
imperialistic occident. (Si li victorios «Entente» in annu 1918 vul ha
construet pro se un «ententelingua», essential frances-anglosaxon, ti
lingue vul complet coincide cum Occidental.» To es vermen un compliment
por nos, a quo noi in retorna complimenta Sr Weisbart pro que su
Mundi-Latin es tam simil a Occidental, que li imperialistic occidente va
esser in dilemma pri li selection.footnote:[Yo time que Mundi-Latin va
haver plu bon chances in ti concurs, nam anc li Tchecoslovacos va
votar por Mundi-Latin, pro que ili retrova in it su «vúl» (bov).
Note del compostor.]

[.author]
A.Z.R.

// Abonnamentes e subventiones a Cosmoglotta recivet {{{2
=== Abonnamentes e subventiones a Cosmoglotta recivet

Meysmans 17 Kc, Casse 17 Kc, Podobsky 34 Kc, Thorup 17 Kc, Bohin 346.30
Kc, G.A. Moore 10 pounds, Prof. Rejha 17 Kc, E. Biddle 12 sh. Cordial
mersí!

// Subvention ad Occidental-Union {{{2
=== Subvention ad Occidental-Union

Dr. P. Mell (Saalfeld) RM 15, Dr. Ing. A. Wormser RM 150, Jan Casse dan
kr. 40.

OCCIDENTAL-UNION, Central oficie.

// Abonnament de Cosmoglotta por 1931 {{{2
=== Abonnament de Cosmoglotta por 1931

Li simplic abonnament annual por 1931 es inchangeat e custa: 0,5 dollar
17 Kc 2,1 RM 3,5 öS 2,6 sv. fr. 12,5 fr. fr.

Un abonnament de propaganda custa li duplic precie (1 dollar), in
compensation de quel li Administration invia tre exemplares del revúe.

Ples usar por li payamentes li sequent postchec-contos: Austria: Nr.
B-84.868: Occidental-Union Mauer bei Wien; Francia: Paris 26337: L. M.
de CUesnet; Svissia: II, 1969: F. Lagnel, Chapelle (Vd); Tchecoslovacia
e altri landes: 103.126 Brno: Jazyk mezinárodní. On posse payar anc per
international postmandates o banknotes in registrat lettre al adresse:
Jan A. Kajš, Wilsonova 11, Brno XII, Tchecoslovacia.

Por impedir interruptiones in li expedition del revúe, li letores es
petit payar li abonnament immediatmen.

[.author]
Administration de Cosmoglotta

// Esque vu es ja membre de APIS (Association por International Servicie)? {{{2
=== Esque vu es ja membre de APIS (Association por International Servicie)?

Si ne, ples plenar strax li cart de adhesion adjuntet a ti ci numeró de
Cosmoglotta. Li membratu es gratuit.

// NOTE: ci esset li marca original de págine -16-

// Charade cruceatori {{{2
=== Charade cruceatori

[.author]
Composit de Karl JANOTTA.

Horizontal:

- 1 prefix numeral
- 2 conosset interlinguist
- 6 adverbie local
- 8 materie vulcanic
- 9 modification del oxigen
- 10 corde (plural)
- 11 pronómin reflexiv
- 13 pronómin personal
- 14 famós interlinguist
- 17 antonim de dulci
- 18 quo on sema
- 20 abreviation de «vide to»
- 21 con li date
- 24 mesura
- 26 saliva, scum
- 28 libre etimologic

Vertical:

- 1 vestiment
- 2 cri animalic
- 3 desbon
- 4 solution de un problema
- 5 Aurora (grec)
- 6 pronómin corelativ
- 7 geometric notion
- 12 notification autoritari
- 13 notion grammatical
- 15 antonim de base (chim.)
- 16 punctu cardinal
- 17 vertebrate ovipar
- 19 in consequentie
- 22 portu finlandés
- 23 parento
- 25 {cross}: nin
- 27 antonim de 6 horizontal

Noi fixa un premie de libres in valore de du dollares ex nor editiones
secun arbitrie del premiat, quel va esser destinat per li lot inter tis
de nor abonnates, queles misse nos li just solution ante li 20 may. Li
solution deve esser scrit sur un postcart con indication del plen
adresse del expeditor. Li solution e li nómin del premiat va esser
publicat in Cosmoglotta.   Red.

****

Vydavatel a zodpovedny redaktor Jan A. Kajš. Typografia Kajš & Fellman

Brno-Královo Pole

Novinová sazba povolema reditelstvím post a telegrafo, c. 11.277/VI
1931.

****

// Cosmoglotta A 75 (1931-03/04) {{{1
== Cosmoglotta A 75 (1931-03/04)

Oficial organ bimensual del Occidental-Union

Consacrat al developation, propaganda e aplication de

LINGUE INTERNATIONAL OCCIDENTAL

'''

REDACTION (manuscriptes, printates de exchange e por recension):

A{dot} Z. RAMSTEDT, Villagatun 25, Helsingfors, Finland.

ADMINISTRATION (abonnamentes, subventiones, expedition de Cosmoglotta):

J{dot} A. KAJŠ, Wilsonova Il, Brno X Il, Tchecoslovacia.

Annu X Nro 2 Marte-April 1931 (Numeró 75)

ifdef::original-tocs[]

// Contene: {{{2
=== Contene:

- Anglic, de AZR., pag. 17.
- Dr. S.E. Krikortz ha morit, de A. Lindström, pag. 21.
- Precursores de Occidental, de AZR., pag. 22.
- Complet Grammatica, de K. Janotta, pag. 25.
- Cronica, pag. 28.
- Radio e li munde, de Karel Čapek, pag. 30.
- Anuncies, pag. 32.

endif::original-tocs[]

// Anglic {{{2
=== Anglic

Quo es Anglic? un nov artificial lingue? No, un nov orthografic metode
por li anglés lingue, ergo un afere de un national lingue e ne del
Lingue International. Li cause pro quel noi tamen tracta it ci in nor
interlinguistic jurnale es ti, que li autor del lingue, li ilustri
professor R. E. Zachrisson in Uppsala, e su adherentes e organisationes
propaga Anglic anc sub tal pretexte, que li problema del Lingue
International vell esser soluet per ti reforma del angles orthografie.
Yo ha havet li ocasion audir prof. Zachrisson exposir su idé e si yo ha
comprendet le rect, il considera li anglés lingue ne quam un national
lingue ma quam un international lingue (a living augzilyery langgwij)
(un vivent auxiliari lingue) e pro to li orthografie del anglés posse
esser reformat anc de persones non-anglés (ne anglés-parlant), mem
contra li vole del anglés-parlant nationes. Per Anglic li difusion del
anglés va esser plu facil e rapid. In fine anc li angleses va dever
accepter Anglic.

// NOTE: li marca original de págine -18- esset in li sequent
// paragraf:

It have null sense negar li importantie del anglés lingue quam
quasi-mundan lingue de comercie e navigation. Ma yo ne posse comprender
que li solution del problema pri un Lingue International vell esser
clar, ni per propaganda por
li angles lingue, ni per reformation de su orthografie. It es possibil
que li adoption del angles quam auxiliari international lingue ne va
esser refusat del micri nationes quam li scandinavian, nam li anglés
offerta les immediatmen grand economic e cultural avantages, ma tam long
quam it es probabil que li grand nationes de Europa, germanes, russes,
franceses, italianes e hispanes va protestar vehementissim contra un tal
proposition, li micri nationes deve prender un position expectativ. Si
li grand europan nationes concorda
pri un auxiliari interlingue, it ne posse esser egal al micri nationes,
qual ti interlingue es. Un interlingue del scol naturalistic, quam
Occidental, oferta les mult plu grand avantages quam un lingue fantastic
quam Esperanto. On deve dir a chascun del grand nationes de Europa: tua
res agitur! Si vu ne vole que li anglés hegemonie súper Europa cresce de
die a die, vu deve unir vos e contraposir un comun europan interlingue!

Presc omni national lingue besona orthografic reformas. Li russ ja ha
fat su, mersí al bolchevistes, e anc li germanes e franceses deve far
tales tam bentost quam possibil. Ma null lingue have un tam absurd
orthografie quam li anglés. Anglic es un excellent proposition de
reforma, basat sur cert ja existent caracteristic detallies in li
present historic anglés orthografie. Talmen li diftong «ai» es (presc)
sempre simbolisat per «ie» quam in «die», au per ou quam in «out», ei
per ae quam in «brae», ou per oe quam in «doe», etc. Ergo null
fonetic orthographie, ma un tendentie a maxim grand unitaritá possibil.
Pos har aprendet li 27 consonantic e li 23 vocalic simboles (de queles 2
have duplic, 2 triplic e 1 quadriplic valore) e 43 irregulari «wurd-
sienz» (vocabulari signes) un non-anglese posse leer Anglic-textus (til
nu trovabil solmen in li jurnale Anglic) passabilmen bon, ma anc solmen
passabilmen bon. Ínconosset paroles in li historic scrition il
naturalmen ne posse leer. Li pronunciation ne posse esser absolut corect
angles, proque in ínaccentuat sillabes li simboles have altri valores
quam in accentuat, quo ne es visibil ex Anglic.

// XXX NOTE: li marca de págine -19- esset in li sequent paragraf:

Ma esque it ne vell esser plu simplic aprender li 34 fonetic symboles de
foneticos (Jones, Rippman, Jespersen, Palmer, etc.)? Tande un
non-anglese posse leer fonetic
textus perfectmen. In ultra existe ja un grand númere de libres printat
in fonetic transscription.

Un enorm númere del anglés paroles, scrit secun li historic ortografie,
es immediatmen comprensibil a non-angleses, ma ili deveni mascat in li
Anglic-vestiment. Ples comparar li old international e li nov
desinternationalisat ortografie de sequent paroles:

|===
| Li present ortografie | Anglic        | Pronunciation

| firm                  | furm          | fööm
| person                | purson        | pöösn
| motor                 | moetr         | moutö
| nation                | naeshon       | neishön
| patient               | paeshent      | peishönt
| circumstances         | surkumstencez | söökömstönsiz
| circles               | surklz        | sööklz
|===

Ergo: etsi Anglic offerta a non-angleses cert grand facilitationes
concernent li pronunciation, it támen in null maniere es comparabil al
fonetic transscription. Quand concerne comprension e scrition, li
present orthografie es plu facil por non-angleses.

Ma por li angleses? It es evident que Anglic va esser un grand
beneficie por infantes e non-educates, por queles li present orthografie
es un veritabil martirie. Ma introducter Anglic es un altri affere! Li
present adult generation fa fort resistentie, Li conosset Rev. Edward P.
Foster in Waverley scri in su jurnal «Roia»: «Quam un international
lingue li scrit e printat form del paroles, quam presentat al ocul, have
vastmen plu grand importantie quam lor parlat form, quam presentat al
orel in sones. Ti form ha esset stereotipat per li print-presse. Prof.
Zachrisson de Svedia va haver circa li sam success in batter it a terra,
quam un 4-annual púer con un soflatori lude-cannon, chargeat per verd
pises, vell haver in provar demolir li forteresse de Gibraltar.»

// NOTE: li marca original de págine -20- esset in li sequent
// paragraf:

To posse esser exageration, ma it ne es desfacil comprender e pardonar
li old generation. On ha aprendet li present ortografie pos mult penas e
eforties e on nu ne vole changear. Quel ínnumerabil hesitationes:
adminim omni libres por infantes deve esser reprintat -- quel custas! Li
present enorm litteratura anglés va perdir in valore! Quo fa con li
propri nómines? (Prof. Z. ne risca changear lor historic
scrition!) Esque Anglia e li Unit States e Canada e Australia va
concordar pri li nov revolutionant orthographie? Esque li tot lingual
unité va superviver un tal operation? Etc.

Antequam li question es soluet del angleses self, li adoption de Anglic
sembla ínutil por non-angleses, malgré que it es tam bon quam it es. Ili
va dever saver: 1) Anglic-ortografie, 2) li historic ortografie, 3) li
pronunciation -- ergo un plu grand cargo por li memorie quam nu.

// NOTE: li marca original de págine -21- esset in li sequent
// paragraf:

Li simpatic paroles in n:o 5 de «Anglic» pri nor lingue, reproductet in
li present numeró de Cosmoglotta, ha causat nos grand joy. Noi es
convictet que li simpaties de prof. Zachrisson ne va esser minu grand
contra nos pro nor reservat position vers Anglic. Noi apartene al sam
class de idealistes. Anglicistes e Occidentalistes funda ambi lor crede
sur hipotetic presupositiones pri general adoption de lor idés in felici
future. It sembla me, que occidentalistes essentialmen ne have plu a
perdir quam li Anglicistes, si nor projectes nequande va esser adoptet.
Occidental da a su conossores un linguistic saventie, quel nequande va
perdir in valore, mem si omni ilusiones cade. Anc al angleses Occidental
es un tre util aquisition por comprender e mastrisar li anglés. On
besona solmen leer p. ex. li interessant libre «An English Course for
Evening Students» de F.J. Adkins (London, Sonnenschein, 1909, 448 pag.)
por comprender, quam desfacil es li anglés por non-educat angleses pro
li abundantie (circa 70%) de latin, grec e romanic paroles e quam
necessi it es por ili studiar li international derivation e
parol-composition. Il nomina li elementari analise del classic paroles
«Etymology» e recomanda it al angleses quam «one of the most valuable
as well as one of the most interesting of the intellectual exercises»
(un del maxim valorós e anc un del maxim interessant del intelectual
exercities). Il di p. ex. (trad. in Occidental): «Benque quelc témpore es
necessi por descovrir li signification del paroles, támen li témpore,
sacrificat por to, nequant es spoliat, pro que ti comprension de
signification e structura del paroles, quel resulta de un tal labor, es
ínevaluabil e accumula un massa de exact saventie, quel adminim
reduplica li efectivitá de nor studies, e quande practica e saventie pri
li radicas ha dat nos rapiditá, noi
va trovar, que noi posse analisar li long paroles, queles noi incontra,
in radicas e sufixes, e talmen obtener lor ver signification tam
facilmen quam noi divide li sam paroles in síllabes. Si noi vole leer
exhaustivmen e acertar nos pri to, que noi ha comprendet li tot, complet
signification de omni frases, noi es fortiat studiar etimologie.»

In ta casu Occidental oferta al angleses plu grand avantages quam li
latin. Occidental deve esser instructet in li angles scoles por far
possibil li complet comprension del anglés lingue por li angleses self!
Esque prof. Zachrisson ne vole auxiliar nos in ti laudabil interprense?

[.author]
A.Z.R.

// Dr. S. E. KRIKORTZ ha morit {{{2
=== Dr. S. E. KRIKORTZ ha morit

Un devoet amico del interlinguistica ha passat li límite inter vive e
morte, inter témpore e eternitá. Ye li 11. januar Sven Erik Krikortz,
Dr. Med., Stockholm, morit e li homanitá perdit un grand, nobli
colaborator por li intelectual cultura.

Krikortz morit in etá de 62 annus. Durant plu quam 40 annus il esset un
fidel cooperator por li realisation del mundlinguistic idé. Ja quam yun
studiante il arangeat e ductet circules de studie por Volapük e plu tard
on trovat le in li Esperanto-movement til que Ido aparit, quande il
strax adheret a it. Durant mult annus il apartenet al ductores del
Ido-movement e esset durant un témpore presidente del Ido-union mundan.

// NOTE: li marca original de págine -22- esset in li sequent
// paragraf:

Krikortz esset tre neutral concernent li divers sistemas
interlinguistic. Il nequande serchat lucte ma sempre pace e in
conflictes il nequande participat. Quam erudit linguist il sempre
serchat li max bon propositiones e projectes aparient. Su conossentie de
divers sistemas esset tre grand e ja durant li unesim annus del
aparition de Occidental il previdet li success de nor sistema. Del
comensa il participat in li labores del Sved Occidental-Federation e del
Occidental-Union, colaborat in li elaboration de vocabulariums etc. Ma su
neutralitá tamen ne impedit le apartener anc al Ido-movement til su
morte.

In decembre de ultim annu li occidentalistes de Stockholm in plenum
decidet fundar un Occidental-organisation. Krikortz participat in li
session e parlat in favor a un tal organisation. Li 16-esim januar anc
li constitution del club eventet, ma li fate arangeant it talmen, que to
ocaset in li die del interration de Krikortz.

Krikortz havet mult ideales. Partú, u cultural questiones esset
discusset, on trovat le. Except medical societés il participat in li
labores del Stockholms Arbetarinstitut (Institute de ovreros) e altri
remarcabil cultural societés de Stockholm. Partú il esset tre amat pro
su profund erudition, su sagi consilies e su sempre nobli aparentie, sin
distinction de persones. Quam hom Krikortz esset un del max simpatic e
nobli persones, queles on posse trovar, e tis, queles havet li avantage
conosser le, ili nu senti, quo li perdition de un car amico significa.

Li memorie e ideales de Krikortz mey viver!

[.author]
A{dot} LINDSTRÖM.

// Precursores de Occidental {{{2
=== Precursores de Occidental

Li projectes de artificial lingues posse in general esser classificat in
3 gruppes:

1. filosofic lingues, in queles omni elementes es decretat secun
   filosofic principies, índependent del existent lingues (in li
   present témpore: Ro);

2. mecanistic lingues, in queles partes (radicas e grammatical
   elementes) es prendet in arbitrari maniere ex natural lingues, ma
   aplicat mecanicmen secun inventet principies, índependent de lor
   aplication in natural lingues (p. ex. Esperanto, Ido, Novial);

3. naturalistic lingues, in queles omni elementes es in scientific
   maniere prendet ex natural lingues e aplicat in conformitá a lor
   aplication in ti lingues (p. ex. Occidental).

Li existentie de un quarant-annual public Esperanto-movement es
generalmen conosset, ma presc ínconosset es li existentie de un paralel,
non-public movement por un naturalistic interlingue. Li historie del
naturalistic movement ancor ne es scrit e it ne posse esser comensat per
Occidental de 1922. Sovente on tamen incontra li miscomprension, quasi
ti idés, queles nu inspira nor movement, vell har esset lansat durant li
ultim annus, e que in ultra ili ne vell esser ancor tam profundmen
premeditat quam tis de Esperanto e Ido. In fact anc noi posse con
fieritá referer a quarant-annual historie, etsi ti ne ha esset plenat
per fanfaronant reclamada sur li stradas, ma per silent explorationes e
experimentationes de un grand númere de interlinguistes, colaborant o
índependent, ma támen contribuent al perfectionament e present
resultates.

Noi va ci infra presentar curt provas de quelc important sistemas
naturalistic, monstrante, qualmen li evolution ha eat in zig-zag, ma
retrovenient a J. Lott, qui ne solmen posit li valid principies ma anc
li maxim bon fundament por li detalliat construction.

// :pednote33854: Li annu indica li témpore del publication del textu. \
// Li lingues posse esser plu old, \
// quam p. ex. tis de Lott, Molenaar, v. Wahl.

// [[compromisslingue_de_j_lott_1891, «Compromiss-lingue» de J. Lott 1891]]
// // «Compromiss-lingue» de J. Lott 1891 {{{3
// ==== «Compromiss-lingue» de J. Lott 1891footnote:[{pednote33854}]

==== «Compromiss-lingue» de J. Lott 1891

NOTE: Li annu indica li témpore del publication del textu. Li lingues
posse esser plu old, quam p. ex. tis de Lott, Molenaar, v. Wahl.

Tut kultivat homes de le presenz et futur dove sapiere o aprendere un
grand numere de internazional termines, se eseria total inutil et un
dubl labor, si noi faria nov expressiones pro le kognites, kome Schleyer
(volapük) p.e. komande komöd, komandante komödel, centre zenodapün,
monolog okapükot, pardon fögivam. Un tal art-lingue (artifikal lingue)
kome volapük, spelin etc. ave solu tand un valor pro noi, quand unes
miliones parla et skribe un tal lingue, per il kause solu un tre pauc
numer de kultivat persones ave studit efektiv le volapük. Le «Lingvo
internacia» de doktor Samenhof testifika un progres, ma anke so (Occidental.
it) ese preokupat de le idé inventare un nov lingue. Sue elekzion de
verbes, sue abreviaziones et formazion de vokabuls ese tre arbitrar e ne
internazional p.e. imperial imperiesta, magri maldika, komoditá
oportuneco.

// XXX NOTE: ci esset li marca original de págine -24-

// «Le nov latin» de D. Rosa 1890 {{{3
==== «Le nov latin» de D. Rosa 1890

Restar nunc le treesim via crear un nov lingua. Hic nos reperir un grand
difficultat. Hom objectar quod creant un nov lingua le confusion vol
crescer, quia le necesitat de leger les anterior opers et etiam ils qui
vol star publicá (Occidental va esser publicat) in alter linguas usque ad le
tempor mult longinqu de le sui universal adoption vol adhuc permaner,
ita ut le sol resultat vol star: adjunger un nov lingua ad ils qui jam
exister.

Un ideal international lingua qui vell poter effuger ad ist objectiones
et ad mult alters deber satisfacer les sequent conditiones:

1. il deber star legé ab omni les doctes sine preparation aut jam post
le lectura de pauc lineas de praeliminari explication.

2. il deber star stribé sine difficultat post le lectura de pauc
paginas de explication et sine le necessitat de un nov lexic.

// «Mundolingue» de J. Lott 1898 {{{3
==== «Mundolingue» de J. Lott 1898

Mi anuncia Vos, che me occupa profund le mundolingue. Ist universal
lingue ne esse un arbirtar invention, ma ele se funda su le latin et le
modern lingues, ergo le studie del mundolingue esse recomendabil. Mi
invita Vos corresponder con me in ist simpl lingue et se associar al
correspondent membres. Le membres ha solu le obligation responder le
recept letters et recipe le list con le adresses del membres. Le
illustrat postal cartes esse tre recommandabil pro ist interessant
correspondence. Ist cartes forma successivi un respectabil collection de
aspectes de citás et contrats ex tot parts del terre.

// «Universal» de H. Molenaar 1908 {{{3
==== «Universal» de H. Molenaar 1908

Introdukzion de un ling internazionel es sole un question de temp. Tost
o tard guvernementi deb prender un dezision in is kos. De tut lingi
vivent ranzes eseré sin dub kom universal-idiom de plus simpatik a tut
nazioni. A adopzion de angles kom ling internazional quasi tut popli deb
oposer se energike, per kausi politik. Si angles eseré adoptet kom
mundling, hegemoni anglo-saxon, que es ja hodi multe tro grand, deveneré
intolerabl.

// «Idiom Neutral» de W. ROsenberger 1906 {{{3
==== «Idiom Neutral» de W. ROsenberger 1906

Asosiasion internasional de partisani de lingu universal kel av elabored
idiom neutral e kel kont intr sue membri e eks-volapükisti e
eks-eperantisti, av transported refleksioni teorik de Liptay in realitet
per komposasion de diksionar, a kel on av labored da 1893 usk 1902.
Te-tempe it aparav primfoa in publik e nome in el edision german.

// «Reform-Neutral» de W. Rosenberger 1911 {{{3
==== «Reform-Neutral» de W. Rosenberger 1911

El Reform-Neutral es un lingue artificial multe convenabl pro relationi
international. It es facile apprensibil pro omnihom de cultur european;
it av grammatic simpl e reguli precis pro pronunciation, pro scriptur e
pro formation de paroli; it es construed sur radicali international e it
av ortografi international; it facie impression de un lingue natural.

// XXX NOTE: ci esset li marca original de págine -25-

// «Auli» de E. von Wahl 1911 {{{3
==== «Auli» de E. von Wahl 1911

L unesmi system quel applicai l principie de internationalitá, Idiom
Neutral, havei un suficent bon criteriu un secution de lingues
E.F.D.S.I.R.L., concernent l signification de chascun popul en culture
mundan. Su errores veni de mal application de cel principie.

Ma ja Ido, adoptante l formul de Jespersen (fondat sur l numere de
persones parlant un lingue com maternal), ha facet un error cardinal. Si
on voleré adoptar su principie on deveré meter sur unesmi loc el lingue
chinés.

Ne l numere de persones parlant un o altri lingue deve esser contat, ma
l numer de persones havent relationes international, queles conosse un
tal o tal radic, parol, suffix o expression.

// «Lingua International» de J. Meysmans 1911 {{{3
==== «Lingua International» de J. Meysmans 1911

El successe del lingue international depende essentialmente del
principies que preside al election de sue vocabules aut radicales. Un
lingue de que el vocabules aut radicales es prendet, sine regul precise,
ex omne species de lingues, es necessariemente difficil: on debe
apprender per memorie singul vocabul aut radical. Etiam si on cognosce
perfectemente omne lingues de quel el vocabules es extractet, on debe
ancora studer per memorie singul vocabul, nam es impossibil saper ex que
lingue es prendet singul vocabul particular.

Un alter grande inconveniente, que resulta del absentie de principies
directive, es el disunion que ille provoca in nostre movimente. Nam, si
existe null principie certe, singul auctor obedi a motives particular
que depende sue nationalitate, de sue education, de sue caracter, etc.
SIngulo adopta vocabules aut formes differente, que illo judica esser
melior quam illes proponet per alteros. IStud produce un division
perpetual et un lucte de systemes que impedi el successe de nostre idea.

[.author]
A.Z.R.

// Complet grammatica de Occidental {{{2
=== Complet grammatica de Occidental

[.author]
Composit de K. JANOTTA.

(7-esim continuation)

// IV-esim Capitul: Composition {{{3
==== IV-esim Capitul: Composition

A{dot} General remarcas.

Li composition de paroles es fat:

1. sin vocale eufonic: foy+resistent -- foy-resistent (íncombustibil):

2. con vocale eufonic -i-: glob+i+form -- globiform

3. con vocale eufonic -o-: ferr(e)+o+via -- ferrovia.

Ulterior exemples:

// XXX NOTE: li marca original de págine -25- esset in li sequent
// paragraf:

1. sin vocale eufonic: vapor-yacht, guerilla-banda, scri-machine
   (scri(r)+machine) {equals} tipp-machine (tipp(ar)+machine),
   machin-tippist, sty-bord, nord-ost, sud-west, nota-librette,
   vin-presse, chapel-bux, horloj-bux, bir-glass, benedir, benevoler,
   foliecalendare, cavall-bross, genu-articulation, -cavitá, -flexion

2. con vocale eufonic -i-: agr-i-cultura, veloc-i-ped, carn- (crud-,
   fruct-, funr??-, gramin-, gran-, herb-, ign-, insect-, omn-,
   radic-(i-vor), un-i-color, -corn, -ficar, -form, -gen, -lateral)

3. con vocale eufonic -o-: elect-o-motor, ide-o-gramm, aeronautic,
   germanofil, -fob, -man, bibliofil, francoroman, anglosaxon(ic),
   austro-german, tecnicoscientific.

It es sempre recomandabil intercalar un strec ligativ inter li partes
del composit paroles, precipue che noviformationes: calor-dom,
ocular-vitre, scop-conform. Li vocales ligativ es sempre juntet direct
al parte anterior: ideo-gramm, ne id'e-ogramm di ide-o-gramm.

In li german lingue li composit paroles superabanda; do li germanes mey
atenter que in Occidental on prefere usar atributes (adjectivic o
substantivic) in vice de composites. p. ex.: D Amtsblatt oficial
gazette, Dampfschiffahrtsverbindung comunication per vapornave, Haustier
animale domestic, Kirchengeschichte historie de eclesie, Knotenpunkt
punctu de juntion, Kochherd forn de cocine, Kochkunst arte culinari,
Konkursmasse active de falliment, Ochsenauge oves frit, Regenbogen arc
in ciel, Rohrpost posta pneumatic, Sittengesetz lege moral,
Versicherungsprämie premie de assecurantie, Weichselzopf plica polonic.

Un role apart lude li compositiones con prefixes, prepositiones e altri
grammatical paroles, precipue anc pro li assimilation quel multes
recive; compara li partes B e D in sequent. On mey anc atenter li
compositiones imperativic: vide li parte E in infra.

B{dot} Li assimilation in li composition.

In casu de composition li prepositiones ad, con, ex, in, sub posse
assimilar se tam quam li prefixes ab-, dis-, ín-, ob- (vide in detallie
in infra li parte D), p. ex.: alliteration de ad-literation, collaborar
de con-laborar, irregulari de in-regulari, occurrerr de ob-currer,
supplement de sub-plement, etc., o mem li ultim líttere del preparal
desapari quam in coeducation de con-education, emisser de ex-misser,
etc. On posse vicear li duplic consonantes per simplic: aliteration,
colaborar, iregulari, ocurer, suplement etc. Ma ci li duplic consonantes
es un bon signe por monstrar li composition: compara ad plu in infra li
V-m capitul, parte C.

Li formationes sin mutation (del consonant final) del prefix have
precipue che noviformationes un sense plu litteral quam in li ancian
paroles sciental, p.ex.: con-position apu composition (artistic),
ínrational apu irrational (númere), u li ultimes have un usu plu
metaforic.

In general noi usa til nu li formes historic con eventual assimilation e
solmen in secundari linea li prefixes sin change, contra que noi ne ha
usat li formes acurtat quam p.ex.: irational etc., pro que it es tre
desfacil dar precis regules pri ti formes: ili anc efacia li etimologic
structura del lingue, e alontana su ortografie de ti del lingues anglés,
francés e german. Li divers prefixes es tractat in detallie in infra, in
li parte D.

In li V-m capitul on va trovar un parte «Simplification del
ortografie» u es tractat anc li prefixes.

// XXX NOTE: ci esset li marca original de págine -27-

C{dot} Temas ínseparabil.

In li composition es usat mult temas ínseparabil: it es teles queles ne
es usabil sol quam índependent paroles, ma solmen in compositiones. Lor
derivates es nominat «orfan» derivates; ma omni ti temas ínseparabil
es solmen transformationes de temas autonom. Ti transformationes ne es
un part del grammatica de Occidental, ma ili es heredie del latin e
apartene al xenolexico scientific. Ma quelc de ili es tractat ci por
afacilar lor comprension sin auxilie de lexico.

// XXX NOTE: li marca original de págine -28- ínter «servar» e
// «sister»:

// XXX TODO: Confirmar aspecte original:
// XXX TODO: Marcar quam liste de definitiones:

- cepter, form con ablaut (change del vocal fundamental del radica)
  del verb autonom capter, in ac-, con-, de-, ex-, in-, inter-, per-,
  re-, sus-cepter.

- cid, form con ablaut del verb I, caedere (cadentar) con eufonic
  vocal
- i in cani-, dei-, fratri-, homi-, infanti-, insecti-, liberti- (de
  libertá, cp. III A I), matri-, parasiti-, patri-, reyi-, sui-,
  tiranni-cid.

- col, parent a cult, cultivar, con -i- eufonic: agri-, api-, arbori-,
  avi-, dei- horti- (de L hortus -- jardin), igni- (L ignis -- foy),
  regni- (L regnum), serici- (L sericum -- silk), sylvi- (L sylva --
  forest), vini-, viti- (de vite) -col.

- cusar, de L causa (causa, cose) in ac-, ex-, re-cusar (juristic, ne
  reconosser li competentie de un tribunal, un judico, un testimon, un
  experte etc.)

- dir, ablaut-form de dar (L dare), ne de dir (L dicere), in ad-,
  con-, extra-, per-, ren-, tra-, ven-dir; anc ti paroles hodie ne es
  plu sentit quam compositiones.

- ennie (parent a annu) in cent-, dec-, mill-ennie; on posse anc dir
  annucentena (secul), annudecena, annumillena (cp. -en in III, B. I).

- fecter, ablaut-form de L factare (de L facere, far), parent a facte,
  in affecter, confecter, defecter, infecter e perfect.

- fer de L ferre (= portar) in aeri-, argenti-, armi-, auri-, calori-,
  coni-, cruci-, fructi-, herbi-, lacti-, luci-, mammi-, morti-,
  odori-, pesti-, somni-, squami-fer e mult altres.

- ferer (= portar) in con-, dif-, re-ferer.

- ficar de L far, vide in III, B, 2 sub -ificar.

- ficie de L -ficium de facere (= far) in arti-, bene-, male-, of-,
  vene(ni)ficie.

- gester de L gerere (portar, producter), part. perf. gestus
  (Occidental. geste), in con-, di-, sug-gester.

- herer de L haerere (pender, restar) in ad-, co-, in-herer.

- hibir form con ablaut de L habere (haver, tener) in ex-, in-,
  pro-hibir.

- ir de L ire (ear) in amb-i-t-ion (circumeada por colecter voces),
  co-i-t, ex-ir, preter-ir, trans-ir (de quel: transitiv).

- later de L latus (portet) in cor-re, re-, trans-later, in plu
  ab-lat-ive, col-lat-ion(ar), di-lat-ori, ob-lat-e, pre-lat,
  super-lati-ve.

- lecter de part. perf. lectus de L legere (leer, selecter, collecter)
  in col-, e-, se-lecter.

- nunciar de L nuntius (missagero) ex noventius (qui proclama
  novitás), in an-, de-, e-, pro-, re-nunciar.

- par de L parere (parturar) in fissipar, foliipar, gemellipar,
  multipar, ovipar, ovovivipar, primipar, unipar, unipar, vivipar.

- pellar de L pellere (pus-ar, pulser) in ap. inter-pellar.

- quisiter de L part. perf. quasitus de querere (serchar) in a-, in-,
  per-, re-quisiter.

- servar de L servare (conservar) in con-, ob-, pre-, re-servar.

- sister de L. sistere (reduplicative con ablaut de L stare -- star)
  in a-, con-, in-, per-, re-sister; in vice de ex-sister on scri
  exister.

- terger de L terger (essuyar, siccar) in abs-, de-terger.

- tiner de tener con ablaut in abs-tiner, con-tin-ent, im-per-tin-ent,
  per-tiner.

- verger de L vergere (directer se) in con-, di-verger.

- vor de L vorare (devorar), vide in supra in li parte A.

E mult altres.

// Cronica {{{2
=== Cronica

NOV OCCIDENTAL SOCIETÉ. In Stockholm li occidentalistes ye li 16 januar
1931 constituet un organisation nominat «Societé Occidental
Stockholm». Li direction es: Ingeniero A. Lindström, adresse: Krokvägen
12, Enskede, presidente; Preceptor E. Berggren, secretario e cassero, e
Redactor H. Lindholm, Upplandsgatan 30 IV, Stockholm, corespondente.

NORDIC OCCIDENTAL SEMANE. Li Sved Occidental-Federation prepara li
arangeament de un «nordic Occidental-semane» in lu popul-universitá de
Vendelsberg  (proxim a Göteborg) durant li unesim semane de august 1931.
Coidealistes anc de non-nordic landes es tre bonvenit. Noi va arangear
Occidental-curses, discurses, discussiones, excursiones in li bell
environes etc. Li precie de logí e nutriment (sin pretension!) por li
semane va esser 35 sved corones. Interessates mey comunicar con li
Federation, Ö. Ag. 37, Uppsala.   C.E.S.

GRAND INTERESSE POR OCCIDENTAL IN SVEDIA. Durant li autune 1930 presc
omni numerós del sved jurnale «Templarkuriren» ha contenet articules
pri li mundilingual question. Li comensa esset fat per un articul del
redactor, Sr Hilding Lindholm, con recensiones de Occidental, die
Weltsprache e li sved manuale e lexico, u il recomandat li studie de
Occidental pro su grand valore cultural e educativ. Tra quar numerós
sequet un interessant articul in Occidental de Dr Bertil Blomé sub li
titul «Li turre de Babel». Plu tard esset insertet un traduction in
Occidental de Dr Blomé de un articul principal, «Utopia», del
redactor. Quelc esperantistes blamat li redaction pro har insertet
propaganda articules por Occidental. In li response redactional li
esperantistes esset invitat scrir neutral articules pri Esperanto e
preferibilmen in ti lingue, quo ili acceptat, támen sin usar Esperanto.
In li discussion partiprendet por Occidental Dr Blomé e Sr M.
Edvardsson. Dr Blomé comparat in un tre interessant maniere li
grammaticas de Esperanto e Occidental e constatat que li formes de
flexion del substantive, adjective e verbe in Esperanto es duant ma in
Occidental solmen sett.

Li articul in «Ariel» de Doc. C.W. von Sydow (vide Cosmoglotta nr 71)
es editet quam propaganda-brochura, recivibil che li Sved
Occidental-Federation.   C.E.S.

IN LI JURNALE ANGLIC Nro 1 de 1931 noi trova li sequent favorabil
judicie (de prof. R.E. Zachrisson?) pri Occidental, quel noi reproducte
in Anglic-angles e Occidental traduction:

____
We reed the Cosmoglotta, orgn of the Occidental-Union with graet
interest, and we do not hezitaet to admit that aultho we hav not had a
singgl lesn in Occidental we are aebl to reed the magazeen without graet
dificulty. If we did not beleev in a living augzilyeri langgwij, we
shood feel inkliend to wish Occidental, wun of the moest sensibil
projekts in the feeld of artifishl langgwijes we hav evr kum akros, evry
sukses.
____

Noi lee li Cosmoglotta, li organ del Occidental-Union, con grand
interesse, e noi ne hesita admisser que benque noi ne ha havet un singul
lecion in Occidental noi posse leer li magazin sin grand desfacilitás.
Si noi ne vell creder in un vivent auxiliari lingue, noi vell esser
inclinat desirar a Occidental, un del maxim inteligent projectes in li
camp del artificial lingues, quel noi jamá ha trovat, omni success.

[.author]
A.Z.R.

HEROLDO DE ESPERANTO, Nros 1-7 por 1931 recivet. In No 6 noi lee un
interessant debatte, quel ha esset arangeat in radio inter prof. W.E.
Collinson (universitá de Liverpool), prof. A. Lloyd James (universitá de
London) e sr L.N. Newell (chefredactor de esperantistic «International
Language»). Sr Newell defende Esperanto habilmen per notori argumentes
e sr James nega li necessitá de un lingue international, assertente que li anglés ja es
parlat presc partú. Noi cita li sequent paroles: «Li espera del future
es li desaparition del micri nationalitás e li confusion del homanité in
un, o forsan du, plu grand nationalitás. Quel utilitá have li eforties
del Liga de nationes por universal pace, durant que li micri nationes
ancor erecte barres e revivifica mort lingues? Yo previde in li munde ún
grand lingue apartenent al cristian religion, ún grand lingue apartenent
al mohametan religion e ún grand lingue evoluent in li Extrem Oriente.»
Un angleso con grand perspectives, benque ne compatient al nationes de
Europa! Il continua: «It existe espera relatent li future, pro du
aferes, queles ha evenit in li munde durant li ultim deci mensus (1930).
It es li movement, quel developat se in Svedia. Li scope de ti movement
es far li angles universal lingue, to es, in un land, quel per chascun
maniere ha provat propagar Esperanto; ma li sved movement depende de du
aferes -- que li anglés lingue esse simplificat e que su ortografie esse
alquant rationalisat.» Prof. Collinson questionat: «Permisse Vu me
questionar, esque on have li intention reformar solmen li ortografie o
esque on va provar reformar anc li grammatica?», a quo prof. James
respondet: «Ambi provas on va far. In Svedia li lingue(?) es
simplificat e in ti ci land on reforma li grammatica e li vocabularium.
Forsan it es bon directer li atention del publica al fact, que ili ja
possede un simplificat form del anglés lingue con solmen 850
vocabules.» Li bon fonetico Lloyd James sembla jocar. Quel cultural
vive es possibil con solmen 850 vocabules (il visa li tal nominat Basic
anglés, destinat por li futur anglisat europanes) o esque li europanes
deve viver sin cultura? e qualmen un angleso posse memorar, quel paroles
deve esser usat in Basic, queles ne? O forsan li angleses self ne va
parlar li Basic-anglés?

[.author]
A.Z.R.

// Citate {{{2
=== Citate

// XXX NEW: Li titul «Citate» esset mettet in ti edition.

____
Tre poc homes vell esser content, si omni vell reciver to quo ili
merite.
____

// XXX NOTE: ci esset li marca original de págine -30-

// Radio e li munde {{{2
=== Radio e li munde

[.author]
Karel Čapek

Ja mani homes provat far explicar me, qualmen it in fact eveni que ex ti
bux flue musica, discurses e altri sones, ma in van; quande ili comensat
jonglar per paroles quam condensator, acumulator, variometre, isolation
etc. yo esset anihilat; yo anc ne es cert ca ta ne es ultra to anc un
cardan-transmission, rubin-lette, paralelogramma de forties o altri
tecnic coses, queles til nu restat por me un misterie. In li tot cose yo
conceptet principalmen lu sequent: quande on torna un cert nigri buton,
li cose comensa luder o parlar, e quande on retrotorna ti buton, li
rumore cessa e un agreabil silentie expande se. To es un progress in
comparation con li parlament, convenidas, teatre e societé, ú tal buton
ne existe.

Ultra to radio have tri grand avantages, queles in fine posse
influentiar nor homan munde.

// XXX NOTE: li marca original de págine -31- esset in listun 1.
// XXX NOTE: li marca original de págine -32- esset in listun 3.

[upperroman]
. Ante omnicos radio in su consequenties significa li retorn a hem.
  Antey, si on volet escutar discurses, on devet ear in un convenida o
  almen in un gastería; nu on ea hem por ti sam scope. Si on volet in
  anteyan témpores devoer se al delicie del musica, on devet ear in un
  concert-hall o in un altri locale inter homes, hodie on posse
  simplicmen ear hem. On posse sejornar in hem, si on vole dansar o si
  on desira audir li rey anglés; si on vole saver li recent novitás,
  on posse ear escutar les a hem. It es ver que talmen on protecte li
  homan pigritá, ma del altri látere al homes veni in lor dom numerosi
  voces de vive, queles antey ili esset pigri serchar e audir. It es
  un strangi fact, que hodie inter li quar mures de nor logiment posse
  incadrar se un sempre plu e plu ampli parte del munde. Noi retorna
  in nor hemes quasi quam in un spacie mult plu vast quam un strade o
  concert-hall. It have anc su desavantages, quam omnicos in li munde.
  Yo conosse por exemple un delicat poet a quel su amicos donat un tal
  nigri bux con buton; depos ti témpore il es perdit; il senti un cert
  moral obligation escutar omnicos, quo on parla o lude in radio del
  matin til nocte. Il ne possede suficent brutal energie por far tacer
  ti bux; it sembla le esser ínpolit e brusc, quam si on lassa alquem
  frappar in van ye su porta; il opine que il deve escutar omni voces
  queles pretende esser audit. Nu resta le un sol esperantie: que un
  die quelccos in ti bux va rupter o abuser se e que il va esser
  privat del voces queles veni ad il.

. Ti ci retorn al hem, causat per radio, es un fact plu o minu
  individual; ma radio have, o almen posse haver, anc consequenties de
  sociologic importantie. Ja durant quelc centennies eveni in omni
  civilisat states un fugida ex provincie in cités. In li majorité de
  casus it es naturalmen serchada del fontes de labor e del profite;
  ma in tre mult casus it es null altri cose quam un desertion ante
  enoya e silentie de un micri borgo o village. It es li «horror
  vacui» quel pussa homes ex lor isolation a quo on nomina
  cultur-centre e quo on vell posser plu bon nominar ocasion de vider
  e audir. Apu li depopulation social del provincia existe anc un
  depopulation psicologic; por mult homes li vive in li campania es
  quasi un sejorn in li desert. Hodie on in li campania torna un buton
  e on posse escutar un concert de Casals o un max recent foxtrott; li
  grand cité precipita se in flutu til su rural solitaritá inter
  pomieras e alnes. Li sorte del isolation per quel suffret un
  civilisat hom in li campania es largmen invadet. To significa que
  til cert gradu grand cités deveni un ínutil anomalie; forsan on va
  sempre plu fort sentir que ili es un barbaric superviventie. Bentost
  it va esser un tecnic inpossibilitá, que li homan aglomeration in li
  cités cresce in li hodial maniere. It es un grand psicologic e
  sociologic problema, qualmen executer li decentralisation de homan
  habitation; radio ha venit in just témpore por auxiliar de su part
  al relativ valorisation de campania.

. Li triesim qualitá de radio, quel es capabil mutar nor relation a ti
  ci munde, es presc politic. Yo pensa pri li internationalitá de
  radio, benque it es ancor in comensa. Si on audi che su foyiere
  voces ex London o un opera ex Roman, on es in comensa astonat, ma
  poy on acustoma se a ti nov facte, que on es in contact con li tot
  munde e que li tot munde quasi aspira a nor atentivitá e simpatie.
  It es apu altri coses li radio, quel fortifica in nos li conscientie
  de un grand e comun munde e avigila in nos li confidentie que existe
  e posse exister ligamentes queles transpassa frontieres de states.
  Yo fa un urgentissim intercession que on mey explotar ti ci
  possibilitá de radio max efectivmen: que chascun nation emissent in
  nor cosmo su canzon, mey informar nos pri se self max bon possibil,
  que on mey fixar dies, de queles un apartene a un nation e li duesim
  a un altri tal, que chascun mey proclamar max bell e max sonorimen
  possibil que it existe in ti ci munde e que it vole dir alquo apart
  e bell al ti altres. Plu sovent quam til nu on vell posser arangear
  un international e global congress: it vell esser un congress de
  homes sedent chascun che su foyiere e malgré to presentant se li
  manus in sempre plu intim conossentie.

(Scrit por Radio-World.)

[.author]
Ex li tchec traductet Jaroslav Podobský.

// Anuncies {{{2
=== Anuncies

// Abonnamentes e subventiones a Cosmoglotta recivet {{{3
==== Abonnamentes e subventiones a Cosmoglotta recivet

A{dot} Haldin 100 kron sved, de Guesnet Kc 21.50, Ing. Berggren Kc 221.—,
Stab-cap. Vyhnal Kc 17.—, Prof. Migliorini Kc 17.—, Jar. Dlouhý Kc 17.—,
Prof. Pášma Kc 50.—, Prof. Rehn 34 Kc, IALA 0,5 dollar, Dr. Lubieniecki
20 Kc, Occidental-Union 935 Kc (in to 100 fr. de L.M. de Guesnet), José
Rosselló Kc 14,25.

Subvention ad Occidental-Union:

C{dot} Scheidemantel (Hagen) RM 12.90.

Abonnament de Cosmoglotta por 1931:

Li simplic abonnament annual custa 0,5 dollar, 17 Kc, 2,1 RM, 3,5 ö.S,
2,6 sv. fr., 12,5 fr. fr.

Un abonnament de propaganda custa li duplic precie (1 dollar), in
compensation de quel li administration invia tri exemplares del revúe.

Ples usar por li payamentes sequent postchec-contos: Francia: Paris
26437 (L.M. de Guesnet): Svissia: II, 1969 (F. Lagnel, Chapelle, Vd);
Tchecoslovacia e altri landes: Brno 103.126 (Jazyk mezinárodní).

On posse payar anc per international postmandates o banknotes o
bank-chec in registrat lettre al adresse: Jan A. Kajš, Wilsonova 11,
Brno XII, Tchecoslovacia.

// Ovre, biblioteca in Occidental {{{3
==== Ovre, biblioteca in Occidental

Serie 1931
apari in liverationes, in tot 112 pág. del textu. Contene: E.A. Poe: Un
descense in li Maelstrom. Abonnament Kc 14,50. Editoría Ovre, Tábor CSR.

****
Vydavatel a zodpovedný redaktor Jan A. Kajš. Typografia Jan Kajš. Brno
XII. Novinová sazba povolena reditelstvím post a telegrafo, c. 11.277/VI
1931.
****

// Cosmoglotta A 76 (1931-05/06) {{{1
== Cosmoglotta A 76 (1931-05/06)

Oficial organ bimensual del Occidental-Union

Consacrat al developation, propaganda e aplication de

LINGUE INTERNATIONAL OCCIDENTAL

'''

REDACTION (manuscriptes, printates de exchange e por recension):

A{dot} Z. RAMSTEDT, Villagatun 25, Helsingfors, Finland.

ADMINISTRATION (abonnamentes, subventiones, expedition de Cosmoglotta):

J{dot} A. KAJŠ, Wilsonova Il, Brno X Il, Tchecoslovacia.

Annu X Nro 2 May-Junio 1931 (Numeró 76)

ifdef::original-tocs[]

// Contene {{{2
=== Contene

- Li chimera de un artificial derivation, de Prof. Dr. J.  Meysmans,
  pág. 33.
- Li sufix -ori, de AZR., pág. 37.
- Complet Grammatica, de K. Janotta, pág. 40.
- Papiamento, de AZR., pág. 43.
- Li matre e li lupos, de O.M. Fontana, pág. 44.
- Pál Ligeti Pantheon, de E. Moess, pág.  47.
- Cronica, pág. 50.
- Li bible del Diabolo, de AZR., pág. 54.
- Sententies, pág. 55.
- Anuncies, pág. 55.

endif::original-tocs[]

// Li chimera de un artificial derivation {{{2
=== Li chimera de un artificial derivation

[.author]
De Prof. Dr. J. MEYSMANS, Bruxelles.

Esperanto, Ido, Novial e altri analog lingues forma lor vocabulariums
secun a-priori principies. Ili fabrica derivat paroles, queles existe in
null vivent lingue e ne es comprensibil sin anterior studie. Por
clarification yo permisse me citar ci quelc exemples de ti bizarr
fabricates.

Esperanto-paroles: verkinto (in vice de international: autor), eldoninto
[editor], eltrovinto [inventor], mallongigo [abreviation],
malsimiligo [dissimilation], alig'o [adhesion], c'eestanta
[present], neebla [impossibil], anstatauigado [substitution], etc.

Ido-paroles: unesala [unitari], asociuro [association], organizuro
[organisation], hororigiva [horribil], agema [activ], dekado
intelektala [decadentie intelectual], konkurencanto [concurrent],
substitucar [substituer], etc.

Novial-paroles: mingrandeska [diminuer], alme [anima], publisa
[publicar], reglari [regulari], revivisa [revivificar], akselero
[acceleration], sientiisto [scientist], sirk [circa], konkordiso
[concordie], siviliso [civilisation], etc.

On trova centenes e milles tal paroles in supradit sistemas. Lor
adherentes crede, que ili es necessi por facilitar li studie del lingue.
To es un profund erra, de quel ili deve liberar se, por li bonum de nor
idé.

It existe plu quam 55,000 paroles, queles es comun a quin grand lingues,
plu quam 55,000 paroles, queles, con exception de micri diferenties in
li ortografie, es identic in Anglés, Francés, Hispan, Italian e
Portugalés. Li plu grand part de ti international paroles (precipue li
derivates) existe anc quam «Fremdwörter» in li germanic lingues
(Deutsch, Hollandese e Scandinavian lingues).

Ti enormi massa de international paroles constitue un
*natural* international lingue, un lingue tot fat e conosset
in antey de omni educat persones, apartenent al nationes (400 milliones
de homes), quel forma li ductent cadre de europan-american civilisation.

It es evident, que por ti milliones de persones li natural international
paroles, existent in lor propri lingue, es plu comod, plu facil quam
quelcunc artificial paroles, fabricat secun max bon logic sistema. Nam
null logica vale plu quam li long acustomation, quel noi have de nor
matrin lingue.

Ma on va dir, que li lingue international es destinat ne solmen al
persones conossent ti international paroles, ma anc al persones parlant
li slavic, finnic, etc. lingues, in queles li international paroles ne
existe.

Por responder a ti objection noi comensa per constatar, que li educat
persones de quelcunc nation conosse alminu un del grand cultural lingues
(anglesi, francesi, german, hispan, italian). Mem in China e in Japan li
conossentie del europan lingues expande se plu e plu inter li educat
classes. Quande un Nord-Chinese incontra un Sud-Chinese, ili parla a
unaltri in Anglés. Li anglés es anc instructet in omni secundari scoles
de Japan.

Noi have do li jure dir, que *li educat persones del tot
munde* conosse li natural international paroles, ma ili nequande
conosse in antey li conventional e utopic paroles, imaginat del
fabricantes de artificial lingues.

// XXX NOTE: li marca original de págine -35- esset in li sequent
// paragraf:

E li non-educat persones? Noi asserte que mem por ti persones it es plu
bon adopter li ver international paroles
por aferes sive por amusament, va sempre haver interesse aprender li
lingue del land, quel ili visita.

It es do índispensabil que li lingue international ne contraacte li
studie de foren lingues. Li adoption in li lingue international de
paroles, queles es comun al grand cultural lingues, responde a un ver
necessitá. It va esser un grand benefation por li tot munde. Mem li
non-educat persones [just pro que ili ne es educat] ne deve regretar
que on imposi les li studie de quelc centenes de ver international
paroles. In contrari ili vell haver li jure protestar, si on instructe
les artificial paroles, de queles li definitiv success ne es probabil e
queles in ultra difere de un artificial sistema a un altri.

Ma li sistemas con artificial derivation es ancor plu destructiv quam on
posse creder. In un articul publicat in li revúe Lingua Internationale
di 1911 yo demonstrat que ti sistemas, por far possibil li artificial
derivation, es fortiat deformar arbitrarimen [«segun multa e
partikulara motivi» quam li Ido-Akademio declarat] li max
international radicas. Nu, si un grand part del radicarium es deformat,
li studiantes del lingue, ne possente saver quel radicas es deformat e
queles ne, es obligat aprender omni radicas, mem tis, queles ili conosse
bon. Ili es obligat aprender ex memorie li 6000 radicas, queles es
necessi por constituer un lingue plu o minu complet. On ariva do a ti
resultate, imprevidet e contradictori, que por facilitar li studie del
derivates, on complica enorm li studie del radicas. Sub pretexte
auxiliar li memorie, on successa solmen supercargar it, pro que on
fortia homes aprender ex memorie 6000 arbitrari radicas e desaprender
milles de derivates, queles li tot munde conosse.

On deve renunciar de ti chimera del artificial derivation. Proque existe
un ver international vocabularium, possedent in present plu quam 55,000
paroles, noi deve adopter it, tal, qual it es, e evitar deformar it, sub
quelcunc pretexte.

Li artificial sistemas es solmen revas de utopistes e amusament de
dilettantes. Por li interesse de nor grand e bell idé noi deve, in fine,
devenir practic e abandonar procedes, queles es hereditat de lingues
_a-priori_.

// XXX NOTE: li marca original de págine -37- esset in li sequent
// paragraf:

Li pur e simplic adoption del real international vocabularium
es li ver solution del problema del lingue international.

Ti natural solution ne exclude li adoption de un regulari sistema de
derivation. Ma li sistema de derivation ne posse esser imaginat; it deve
esser traet ex li international vocabularium self. Li sistema de
derivation ne deve esser un preexistent generator del vocabularium, ma
un subsequent explication e corrobation de it.

/// Li sufix -ori {{{2
=== Li sufix -ori

Li ver signification del sufix -ori (originant del latin -orius) sembla
har causat omni interlinguistes mult embarasse. Li majorité ha
simplicmen ignorat it, benque it es un tre ordinari, international e
important element in li derivation. Su present formes es: I H P -orio, I
anc -ojo, Rum. -oriu o -oare, F -oir e -oire, Prov. -ori e -or, A -ory,
G orisch, Sc -orisk.

Lott ne tracta li sufix apartmen. Il mentiona quelc derivates: derider --
derisori, scriber -- scriptori, e sembla har conjecturat li signification.
Rosenberger mentiona in su clave por Reform Neutral -oric quam formant
adjectives de -or (motoric de motor), de Wahl da in su original claves
de Occidental vag e contradictori definitiones. In un clave es dit, que
-ori significa «quo deve acter in postulat maniere» (-iv es «actent
in definit maniere»), in un altri clave -ori «con li intention
de…» (-iv destination, facultá, capacitá, necessitá), in un triesim:
-ori «devent acter in tal e tal maniere» (-iv actent talmen, capabil
de, destination, capacitá, necessitá), in un quadresim -ori es «quel
have intention de, es destinat ad (sin que on garanti success, quel on
expecta si on usa sufix -iv)», e ti ultim explication ha esset insertet
anc in li Complet Grammatica editet de Janotta. -- Borgius totmen ne
mentiona li sufix -ori in su grandiosmen planat «Auf dem Wege zur
europäischen Sprache». Astonant es que anc prof. Jespersen prefere in
su Novial ignorar li existentie de ti sufix.

Romanistes quam Diez e Meyer-Lübke mentiona curtmen in su grammaticas
que li sufix -ori significa in plurissim casus possibilitá o necessitá.

// XXX NOTE: ci esset li marca original de págine -38-

Por vermen comprender li signification o significationes de un
grammatical element es índispensabil anc un regard a su orígine e
historie.

Reveniente al «matrin lingue de nor cultura», li latin, noi constata,
que li unesim paroles, queles finit per -orius, esset adjectives,
derivat del substantives per -or per medie del adjectivic sufix -ius:
amatorius de amator, imperatorius de imperator, analog a patrius de
pater, regius de rex, etc. Li substantives per -or es nomina agentis,
queles indica li actor de un action, e li action del verbe devenit
gradualmen quasi li centre del atention, e li composit sufix -orius
esset comprendet quam stant in relation al action. Talmen imperatorius
deve har esset gradualmen comprendet ne solmen quam adjective,
corespondent al substantive imperator, ma anc al verbal substantive
imperation. Nam homan action ne posse eventer sin homes, e un hom ne es
actor sin que il fa un action.

Yo ne dubita, que li grand difusion del sufix -ori deve esser
principalmen atribuet a sintactic conditiones del romanic lingues quant
concerne li junctori subordination de paroles in conectet parlada.
Solmen li anglés permisse un substantive anc in position de
junctori atributive (adjunct), p. ex. stone wall. Li germanic e
scandinavic usa parol-compositiones, ma li romanic e slavic lingues deve
substituer li substantive per un adjective (un mur de petre, un petrin
mur, st'ena iz kamn'a, kamennaya st'ena). A verbal substantives per
-ion, queles posse esser usat solmen «primari», in li romanic lingues
adjectivic substitutes esset necessi quam «adjunctes», e pro ti rol
verbal adjectives per -ori esset usat. Talmen si noi di: it es vor
obligation far ti servicie, e inverte li frase talmen, que obligation
deve star quam adjunct in relation a servicie, noi deve dir: it es vor
obligatori servicie. It es un self-evident consequentie, que inversmen
li verbal adjectives per -ori deve posser substituer verbal
substantives, si ili es usat quam «primari», e in fact noi trova, que
in li rumanian lingue -oare nu es li current sufix por formation de
verbal substantives.

// XXX NOTE: li marca original de págine -39- esset in li sequent
// paragraf:

In mi «Occidental-Kursus» in li libre «Occidental, die Weltsprache»,
lecion 3, pag. 95, yo ha pro to definit li sufix -ori quam significant
«apartenent a un action (paroles
per -ion) o su actor [paroles per -or]». Li exemples, dat in ti
lecion, monstra clarmen, que li definition del claves: «-ori destinat
ad, intention de…», tro sovente es fals e nequant ne satisfa li
conditiones de un definition dar lu essential e esser tam inclusiv quam
possibil. Si noi prende li exemple: scritori crampe, noi comprende, que
it ne posse significar: crampe destinat ad o quel have li intention de
scrition, ma: crampe, apartenent a scrition, crampe de scrition. Nu plu
tard yo trova in li excellent ovre de Hemme: «Das lateinische
Sprachmaterial», un explication, absolut identic con li mie:
scriptorius {equals} zum Schreiben gehörig.

Quam vivent e productiv es li usation in li modern lingues del sufix
-ori es visibil p.ex. in li anglés, quel tant abunda de verbal
adjectives per -ori, que it possede les, mem si li latin ne havet ni
adjectives per -orius ni nomina agentis per -or: compulsory -- de
compulsion, dispensatory -- de dispensation, illusory -- de illusion, etc.

Anc in li rumanian li sam sufix trova se in grandissim númere, nam a
presc chascun verb posse esser format un verbal adjective per -oriu:
cantatoriu [de cantation, cantant], simtitoriu [sentient]. Ad ultra
in provençal: punidor [punibil], noncreedor [íncredibil], nonauzidor
[ínaudit], etc.

Li neutral form del sufix, -orium, ludet un tre grav rol in li latin e
ancor lude in li romanic lingues por indicar un instrument: cisorium
[t.e. un cos apartenent a cision, cisores], rasorium [un cos
apartenent a rasation, rasuore], etc. In ti casu noi usa in Occidental
li quasi-francés form -uor.

// XXX TODO: Confirma "quo yo in realitá es egal":

-orium havet in latin un altri grav signification: loc de action:
balneatorium, dormitorium, etc. Ma ja in latin un paralel feminin form,
-oria, existet: natatoria apud natatorium [loc por «svimmar»], e li
feminin form es usat in Occidental: laboratoria [loc de laboration o de
laboratores, quo yo in realitá es egal] e ne laboratorium, auditoria,
dormitoria, etc.

Investigante li historie de un sufix noi vide que quande li usation
expande se, li signification constantmen disloca e changea se. Heraclit
esset rect: panta rei, omnicos flue.

[.author]
A.Z.R.

// Citate {{{2
=== Citate

// XXX NEW: Li titul «Citate» esset mettet in ti edition.

[quote, O. Leibecke]
____
Anc li maxim folli ideale have un scop: it protecte su possessor contra
bancrott intern.
____

// XXX NOTE: ci esset li marca original de págine -40-

// Complet grammatica de Occidental {{{2
=== Complet grammatica de Occidental

[.author]
Composit de K. JANOTTA.

(8-esim continuation)

D{dot} Prefixes.

Ci es tractat tam li prefixes ínseparabil quam li prepositiones e altri
grammatical paroles usat quam prefixes. Ínseparabil es nominat ti
prefixes queles ne es usat quam autonom paroles (prepositiones, etc)
i.e. li sequent: ab-, al(c)-, bel-, dis-, ho-, in-, mis-, ne(c)-, non-,
ob-, pre-, re-, se-.

Li du species de prefixes es tractat ci junt, pro que in li composition
ili seque li sam regules: plures del unes e del altres posse esser
assimilat, compara in supra li parte B. In sequent li prepositiones e
altri grammatical paroles es apartmen indicat.

Ab-, indica un move for del rect via o del punctu o qualitá original:
abalienar, abdicar, abducter (medicinic, antonim: adducter), aberrar
(aberration), abhorrer, abirritar, abjudicar, abjurar, abnegar, abnorm,
absoluer (absolut), abusu: ante li tenues c e t assimilation partial in
abs-ceder (abscess), abstiner (-tiner de tener con ablaut),
abstra(ct)er, abstrus (de truder).

Ad- (preposition) forma verbes (a) de adjectives con li sense «far tal
quam li adjective expresse»: apt, adaptar; (b) de verbes con li sense
de «aproximar, mover in direction»: ducter, adducter.

Assimilation partial a a- ante b, se, sp, st: batter, abatter: bell,
abellar; brevi, abreviar; scender, ascender, spirar, aspirar; strict,
astricter.

Assimilation total ante c, f, g, l, n, p, q (foneticmen mutat a ac-), r,
s, t: accession, acclamar, accomodar, accusar, afflicter, affluer,
affolar, agglutinar, aggrandar, ravar, allargar, allitteration, allongar,
alluder, annexer, annullar, annunciar, apparir, applauder, arrestar,
arrivar, arrondar, assentir, assimilar, associar, assonar, assortir,
attender, attentar, atterrar, attirar, attra(ct)er, attribuer.

Ad- in li altri casus, i.e. ante vocales e ante d, h, j, m, v: Addir
(de quel addition, vide IV, C sub -dir), adequat, adherer, adjectiv,
adjudicar, adjunter, adjustar, administrar, admirar, admisser, admonir,
adopter, adornar, adverb.

Al- ante qu, alc- ante vocales, forma pronomines e pronominal adverbies
índefinit; compara in infra VI,1).

Ante- (preposition) indica un anterioritá temporal, analog a pre-:
antecedenties, antedatar, antediluvian, antenuptial, antepenultim,
antevenir. Li parol «anticipar» consiste ex ant(e) {plus} i (eufonic) {plus}
cipar (orfan temaquam in «e-man(u)-cipar», parent a capter).

Avan- (preposition) indica un anterioritá local (sovente circa in li
sense de front): avan-brass, avangarde, avanlinea (frontlinea),
avan-mann, avanmur, avanplan (-scene), avanportar, avanposto,
avancurrero, (compara: precursor).

Bel- (etimologicmen identic al adjective bell) expresse un parentitá per
maritage: belfilio, belfratre, belmatre, belparentitá, belsestra.
Compara -astre in III,B,I.

Circum- (preposition) indica un periferic proximitá: circumcentric(itá),
circumdar, circumferent(ie), circumflex, circumlocution,
circumnavigation, circumpolari, circumscrit(ion), circumspect(ion),
circumstantial (in Occidental ti ci parol es format ex li sequent
elementes circum+st+a+nt+i+al, circumvallation, circumvolution.

Con- (preposition) indica un move de extern, ad un centre comun, un
aproximation, un association, ma in mult international paroles solmen
por nuanciar li conception. Li signification in tal casus trova se in
omni vocabulariums anglés, francés, german etc.

Ti sufix assimila se a co- ante vocales e h: coactiv, coadministrator,
coeducation, coetan (de etá), coexistentie, cohabitar, coherer, cohibir,
coincider, cointeressat, coinvestitura, cooperation, coordinar.

Total assimilation ante l, m, (n), r: collaboration, collecter,
collocar, commercie, commisser, commod, commun(ist), commutar,
connational, connex, correcter, correyent, correlativ, correpetitor,
corresponder, corroder, corruption.

Com- ante b, p (e m quam just demonstrat in supra): combatter, combinar,
combuster, comparar, compatriot, composition, comprender, compresser,
comprometter, compromisser.

Con- in omni altri casus: conceder, concluder, concordar, condamnar,
condensar, condescender, condoler, conducter, confederar, confirmar,
confluer, conform, confrontar, confuser, congenial, congregation,
congress, conjun(c)tion, conjurar, consacrar, conscientie, consentir,
conservar, consister, consolidar, conspirar, constant, constellation,
contemporan, contra(ct)er, convenir, e mult altres.

Contra- (preposition) indica un contrarietá, un oposition: contraalt,
contrabande (bande {equals} edict, lege); contrabass, contradi(c)tion,
contrafagott, contraindication, contrapunct, contrasignar, contrast (st
es li radica del verb star), contravallation, contravenir.

De- (preposition) indica un moventie de supra ad infra, o fro alcú ad ci
o ta. In ti ultim sense it es simil al prefix -ab, quel tamen have un
sense plu proxim a for. Li diferentie es clar in li du verbes deducter e
abducter. Li unesim monstra per li preposition de al orígine (on
«deducte» li parol illusion del verb luder), durant que li duesim
monstra li alontanation, separation (on «abducte» li sordid aqua ex li
fabrica). Ma ab- in general ne es plu usat in modern nov derivationes e
on da preferentie a de-, quel pro to accepte anc un sense proxim a for-.

Exemples for:

1. ad avan e ad infra: decader, degelar, demisser, demobilisar,
   depender, descender;

2. in altri direction: defigurar, deformar, detener, deviar;

3. del orígine: deducter, derivar;

4. for: decentralisar, defecar, deortar, derelar, debarcar.

Quam on vide, ti significationes es modificationes de un sam primari
idé: moventie o traida in un altri direction.

// XXX NOTE: li marca original de págine -42- esset in li sequent
// paragraf:

In li lingue francés ti *de* ha mixtet se con li prefix des-
(quel es un plu modern deformation del prefix dis- con un altri special
sense). To ha devenit pro eufonic rasones, specialmen egardat in li
lingue F. quel ha
eliminat presc omni s ante consonantes, p.ex. école de escola, écarter
de escartar, guèpe de Wespe, échanger de exchange etc. Pro to inter li
paroles modern con prefix de- existe un grand parte de tales, queles in
li lingues hispan e portugalés have li prefix des-, p.ex. descomposição,
desdenho (F dédain {equals} desdigni), desflorar, desfoliar, desgelar,
desgustar, desligar (délier) etc…

Des-: ti prefix have li fundamental sense de separation, privation,
cessation (vide anc dis-, de quel it deriva). To es specialmen visibil

1. che verbes e participies derivat de substantives: desabonnar,
   desargentar, desarmar, desequilibrar, desheredar, desillusionar,
   desvalidar, desfoliar, desinfection… e pro to adprende (altricos
   quam apprende) li sense del

2. contrarie: desconcordie, descuida, desdignar, desgust, desagreabil,
   desavantage, deshonor.

Pro que mult francés paroles es plu difuset, on posse anc in ti prefix
aplicar li sam regul quam in ad, dis, in, sub etc. i.e. on posse
eliminar li ultim consonant, per quo ti prefix va colider con li
preposition de-. Ma li sense es in mult casus tam afin que li usation de
ti o altri form ne va far grand diferentie. In general on posse dir que
des- es plu strict, plu rigorós. To monstra se anc in li diferentie con
li prefixes in- e non- queles monstra solmen li negation; des- es plu
fort e monstra lu averse, lu contrari.

In mult casus che international paroles ti sufixes de-, dis-, e anc in-
etc. ha perdit lor sense intrinsic e solmen da un altri nov sense al
radica. P.ex. definir, devenir, discurs, diminuer, directer, informar,
invidie, etc.

Dis- indica un separation, un dispersion, un movement de desagregation,
un movement in divers directiones: discontar, discontinuar, disconvenir,
discordar, discurs, disharmonie, disjun(c)tiv, dislocar, dismembrar,
disposir, displantar, dissemar, dissident, dissoluer, distra(ct)er,
distribuer; dif- ante f: diffamar, differer, diffider, difform,
diffuser; di- ante d, g, l, m, n, r, sp, st, v: diducter (medicinic),
digestion, digresser, dilacerar, dilatar, diluer, diluvie, diminuer,
dimisser, di-spersion, di-star (di-stantie), divagar, diverger. On mey
atenter que tam dis- quam di- posse start ante 1: dis-locar, ma dilatar:
li unesim parol es un modern formation, li duesim es heredat de L. Posit
ante li parol «facil», li prefix dis- producte li ablaut de a ad i:
difficil, de quo deriva «difficultá» (ples vider -tá); ma on posse dir
anc regularimen «desfacil, desfacilitá». On mey comparar li prefix
grec di- in infra in li parte F.

Ex- (preposition) indica (a) con verbal temas un movement de intern ad
extern: e- ante d, g, j, l, m, n, r, v: edict, educar, educter, (chem.)
egresser, ejecter, elaborar, electer, elevar, emigrar, emisser, enervar,
enorm, erecter, eroder, erupter, evacuar, evader, evaporar, evoluer; ef-
ante f: effaciel, effecter, efflution, effoliar, ma anc efaciar etc.
(compara IV, B, in supra). Ma ex- in li altri casus: exarticular,
excavar, exceder, excentric, excider, exclamar, excluder, excommunicar,
exculpar, excurs, excusar, exhalar, exhauster, exmatricular, expatriar,
expectorar, explicar, exponer, exportar, exposition, expresser,
expropriar, expulser, extender, extermination, exterritorial,
extra(ct)er.

// XXX NOTE: ci esset li marca original de págine -43-

In quelc casus, precipue in paroles heredat (de latin), on elimina un s
sequent pos ex-: execrar (de ex-secrar), execu(t)er, (de ex-secu(t)er),
exister (ex-sister), expectar (ex-spectar), expirar (ex-spirar),
extirpar (ex-stirpar); advere in ti paroles li composition ne plu es
sensibil.

(b) Con substantivic temas li prefix ex- significa «ancian»:
exesperantist, exidist, eximperator, exministro, exofficero,
expresident, exrey, exsoveran. Ci un assimilation ne eveni.

// Papiamento {{{2
=== Papiamento

It ha ja long esset conosset, que li nativ population del insul Coraçao
in li Caribean Mare [li hem de un agreabil liquore fat de oranges]
parla un lingue composit de aparentmen diferentissim elementes, «e
dushi lenga di Cursóu», [li dulci lingue de Curaçao] generalmen
nominat del natives «Papiamento». Ma poc ha esset conosset pri ti
lingue ante uam li recent aparition de un concis grammatica e
description de it: «El Papiamento, La lengua criolla de Curazao; la
gramática mas sencilla», elaborat pos multannual studies e scrit in
modern sud-american hispan de professor Rudolf Lenz, un german, qui
servi in li Instituto Pedagojico de Chile, apartenent al Universitá de
Santiago. Dr Lenz monstra, que Papiamento es un composite de mult hispan
e un poc hollandés e portugalés, con un singul parol de african orígine,
«nan» -- ili, les, ma anc usat quam formative por plurale. Su special
interesse támen es su absentie de declination e conjugation. «The
Times» in London, quel consacra un detalliat noticie al libre dce Dr
Lenz, di: «Li resultate es un lingue de cultural valore, de quel li
linguistic desfacilitás de europan lingues ha grandmen desaparit. Si
tis, qui aspira li chimera de un mundlingue, vell decider prender alcun
existent lingue quam modelle, in vice de inventer Volapük, Esperanto o
Ido, ili vell far bon investigar quo es parlat che li
negros-inhabitantes de ti obscur ma charmant litt West-Indian insul.»
Li gazette da un specimen del lingue, quel noi reproducte ci con poc
explicationes in parenteses.

// XXX NOTE: li marca original de págine -44- esset in li sequent
// paragraf:

I despues mi a bai (yo vadet) na winkel (holl. butik) di sneiru (holl.
snijder, tailor) pa mi siña fishi (enseñar officio {equals} aprender un
mestiere). Enfin durante tur es tempu aí, mi tubatin mi mama na bida;
pew, despues ku
mi mama a murí, antó (port. então {equals} tande) mi a kumisa (comercie) konose
tur mundu inter (integri, tot) i ku esperensya di tur kos (tut coses).

[.author]
A.Z.R.

// Li matre e li lupos {{{2
=== Li matre e li lupos

[.author]
De O.M. FONTANA.

«Jörru, ples atelar li slitt!»

E Jörru atela li cavalle avan li slitt. Li matre sedenta se intra, tene
in li brasses li infante invelopat in covrituras e presse it tendrimen a
su péctor. «Kanike va rider bentost denove, Kanike bentost denove va
batter per li gambes, yes, Kanike, li doctor va dar te pulvres, li malin
doctor, quel ne vole venir a te, li bon doctor, quel va curar te!»

Jöru clacca per li knut e li brun cavalle avansa. Rapidmen ili quasi
vola tra li village quam fleches. In li domes, facies presse se plat
contra li litt vitres del fenestres, atraet per li sonas del
slitt-clochettes e seque per ocules li vehiculantes, til que ili ne
adplu es visibil.

Li strade aspecte antiqui e solitari con li grand árbores. In li alt
branches capte se li vente tranchant. Sempre denove it curre contra ili
e vole rupter les. Ili resiste cracante. Corvos vola lent ex li solidmen
congelat agres adsupra durant li aproximation del slitt, sta quam nigri
cruces contra li ferrin ciel, e cade quam fusilat sur li congelat
glebes.

Li matre tene li infante sub su drape. «Kanike, tu ne deve sentir
frigore, tui faciette es blu. Sub li drap tu va sentir te bentost, quam
si may ja ha arivat. Atende do, Kanike», e ella soffla su calid spira
súper li rigid facie del infante.

// XXX NOTE: li marca original de págine -45- esset in li sequent
// paragraf:

Li slitt move se lentmen adsupra li via montan. Ella have in dors ja li
demí-parte del via. Li brun cavalle respira con pena e sternuta. Jörru
bonhumorosi clacca per lingue. Nu ili es in supra e vehicula tra li
forest. Dextre e levul sta abietes obscur e ínpenetrabil, sempre e denov
abietes. Reye silentie absolut. Li viatores in li slitt audi li tenui e
clar cantada del vent in li glacie del árbores. Li branches pende
profund adinfra, li nive ne successa penetrar in li
nigri obscuritá del forest. Singul flocs, grand e pesant, cade e peri
trement in li rigid frigore. Li cavalle trotta lent e secur li meandric
e petrosi forest-via covrit per nive.

Comensa crepuscular. Li matre fa un nipp ex li brandy-botelle, quel Jöru
inmanua la sin parol. «Kanike, anc tu deve calentar te», e ella tira
ex li tube de su botte un botelle involuet in palle e versa guttante
calid té inter li dentes del infante. «Nu, Kanike, to calenta. Mi car,
quant yo ama te!» Subitmen fa li bruno un ínexpectat salta, cabra se
ancor in li furca e fure. Li matre rula sub li banc, ella releva se e
vole rider pri li salta del cavalle, ma ella nu vide: in li obscuritá
del forest du falb luces e un moment poy sub to un puntosi musel.
«Jesu, Maria, Josef!» ella fa li signe del cruce. To auxilia. Necos
adplu. Li cavalle ja comensa ear plu quiet, ma nu cliquetta alquo sub li
abietes. Tapp, tapp, tapp, mult falb luces. Denov ella fa li signe del
cruce, multvez, e li cavalle fure, ma tapp, tapp, tapp, sub li abietes
li falb luces acompania les. Jörru cria nu quam flotteros clama un al
altri e clacca per li knut, menacia al forest e maledí e canta e brui,
til que it deveni calm inter li abietes, til que li falb luces desapari
in li profund obscuritá del forest.

Li matre sospira quam liberat, Jörru e ella trinca brandy, li cavalle
trotta adplu quiet. Nu ili va esser bentost extra li forest, e poy ancor
du hores e li cité va esser ci. Li slitt glissa levi e rapid súper li
nive. Nu li abietes resta in dors, agres estala se denov in largore.
Quam bon! Ella regarda a retro. Nigri punctus formíca ex li forest. Oh,
ciel, auxilia, ci ili es denov in cumul, un apu li altri e aproxima se
in un obliqui, rapid trottada. Ancor ella vide solmen li alt, magri
pedes del besties, nu cresce súper ili li tenui, pigri córpores.

«Jörru, da me li pistoles!»

E ella tira. Li lupos disperse se, resta un poc in dorse. Ma poy denov
tapp, tapp, tapp… ella audi lor pedes in firm-gelat nive, audi it til
in su cordie, malgré li tintina del slitt, malgré li anxiós respira del
bruno. Jörru knuta li trement flancas. Li cavalle fure.

// XXX NOTE: li marca original de págine -46- esset in li sequent
// paragraf:

Tapp, tapp, tapp, quant ili curre, in patient aviditá, seque, aproxima
se sempre plu, circumda li slitt, puntós
erectet oreles apu puntós erectet oreles. Yelb luces sub limpid frontes
e flarant acut museles. Tapp, tapp, tapp.

E ella tira denov e atinge. Ma li meute resta. Tapp, tapp, tapp. Un
resta un dorse claudicante, il lassa un rubi tracie in li nive, un altri
neplu leva se, rula se ululante, li pedes contra li ciel, ma ella ne
remarca to. Li yelb luces nu denov aproximat se plu, ex lor museles
penetra afamat spira in li cristall-clar aer. Súper agres, súper vias
jace obscuritá. Null luce de stelles cade ad infra. Jörru knuta, fa un
boss, ne regarda a detra e conta canzones infantal, tavernal, amorós,
eclesial, omni, quo veni le in li mente, fort, rud, muiente. In li
pausas, si necos plu veni le in mente, il cria hossiana, hossiana! e poy
canta denov: «Hasta plu, flicca, orna te, flicca!» o «Yo es li
herbe-princessa!»

Li pistol es exhaustet. Li matre stupidmen tene li arm e conta: Un, du,
tri, continua e senti, che cent li dentes deve esser in mi carne. Ma
ella es che tricent, e sempre ancor it ne ha evenit, sempre ancor solmen
ti tapp, tapp, tapp! del silent luces nu ja tot proxim.

Li infante es malad. Li infante possibilmen va morir, ma yo self vole
ancor balnear in li fluvie. Ma yo vole ancor trincar con li falciatores
ex li argilin cruche. Tu, ne yo! E ella jetta li pacca inter li lupos.
Tu, ne yo!

Li yelb luces resta in dors.

«Plu rapid, Jörru, plu rapid!»

Il batte per inversi knut li bruno, luces scintilla ex li obscuritá avan
li slitt… li cité! Oh, salvation! Oh, fecilitá! Li spirada del
viageros vole stagnar pro joya. Ma denove scintilla li yelb luces tra li
obscuritá detra li slitt, tapp, tapp, tapp, e ella curre in sam tempo
con li slitt. Tapp, tapp, tapp! Un caude crinut batte contra li manu del
matre.

«Plu rapid, Jörru, yo peti te che omni santes e che li Vírgina, ples
salvar me!»

// XXX NOTE: li marca original de págine -47- esset in li sequent
// paragraf:

Li luces del cité agranda e lucta contra li yelb luces del afamat
córpores. Flarant museles tende se ad ella quam culteles de omni
flancas, calid hala invelopa la, ella curre in li strett slitt ad avan e
retro, batte circum se in li vacui aer, ella vide li yelb luces ye su
drap, quel protectet anc li infante, it es fortrenat per claccant
dentes, ella senti li yelb luces ye su coll, ella es renversat per li
up-saltant
córpores con long crines e saliant dur costes, caudes batte la in li
facie, ella crampona se solmen ancor per manus ye li glissones del
slitt, quel glissa furiós ad avan, durant que ja ye su trenat córpore,
ye su pedes tira li boccas. Poy cracca li dentes anc in li fingres e li
slitt vola solmen con li curvat Jörru ad avan in li strada del suburbe,
in li cité, sempre ad avan. Solmen sur li mercat-plazza successa un
ululant hom-amasse capter li terrificat cavalle, haltar li slitt. Jöru
balbutia lu evenit.

Gendarmes strax fat excursion. Ínmediatmen avan li unesim domes del
suburbe ili trovat sur li strada sanguós osses e chifones, un kilometre
plu lontan, involuet in drapes, queles monstrat per mult trues li
morsuras del lupos, li innfante… ne-tuchat, ne-ledet, vivent e
rident.

[.author]
Ex li german trad. A. Valenti.

// XXX FIXME titular:

PÁL LIGETI: PANTHEON

Li vive del culturas in li spegul del arte.

De EUGEN MOESS.

Circa desde li comense del passat centennie continualmen infortia se li
tendentie, quel sercha cert leges inter li evenimentes del historie del
homanitá, considerat íncalculabil til tande, e vide in li evenimentes
intersequent li resultate predeterminabil del forties actent. Li
exploration de ti legalitás obscura li historic investigation til tande
explorant detallie-problemas e esquissa li ideale de un spiritual
historie contenent e interpretant li tot evolution cultural.

// XXX NOTE: li marca original de págine -48- esset in li sequent
// paragraf:

Tal conception es li historic materialisme de Marx, quel reconosse in li
tot evolution del homanité li perpetui class-combatte basat sur factores
economic. Tal es li teorie de Spengler, quel nega li unitari
cultur-evolution homan, ma conosse índependent culturas, quam por
exemple li egiptian, li chinés, li grec o li cristian, respectivmen
Faustic cultura e ti culturas have chascun un altri anim; ili departe
del statu de latentie e, hante floreat, denov ruina se e submerse in li
stadie nominat de Spengler fellah-statu. Tal es li poetic conception de
H.G. Wells, secun quel li scope del evolution es un felici homanité, ma
li
just reconossentie del terran felicitá del homanité es retardat e
impedit del epocas del recidives religiós, quande li crede barra li via
del intellectu.

Ma omni tri conceptiones es superat e li tot evolution del homanité es
inbrassat plu energiósmen del libre del hungariano Pál Ligeti «Uj
Pantheon felé» (Vers un nov Pantheon), in quel ovre li via del homanitá
forma se del undeation del culturas e ti grandmesurat teorie de
cultur-undeation explica chascun station del evolution ne solmen a
retro, ma it projecte li scopes ulteriori del progression vers li
future.

Pál Ligeti in prim liquida li teories anterior. Il enumera contra li
historic filosofie de Marx argumentes sentimental e rational. Un grand
defecte del conception de Marx es, que it totalmen neglige singul
recidives del evolution. Li argumentation contra Spengler ja es plu
desfacil, ma Ligeti demonstra sat convictivmen, que li motivation del
pessimisme de Spengler es adminim dubitabil. Wells regarda li homanité
tra li litteratura e li scientie e su rationalistic contemplation del
universe vide li evolution quam un unic linea ascendent. Departente ex
li historie del artes Ligeti pruva, que li tot cultur-evolution es un
íncessant serie de unde-montes e unde-valleyes, in quel anc li
descendent branches ne es recidives, ma necessari stationes del
evolution.

// XXX NOTE: li marca original de págine -49- esset in li sequent
// paragraf:

Pál Ligeti es architecte secun su profession e il explora li fenomenes
del historie del arte. Ante omnicos il constata, que in li evolution del
artes li tri branches del plastic artes nequande avansa paralelmen, ma
alquel prospera plu fortmen al detriment del altri du. Li succession del
prosperantie es: 1. architectura, 2. sculptura, 3. pictura. In li
occidental cristian cultura li medievie representa li architectura, li
renascentie li sculptura e li témpor modern li pictura. Ma chascun gradu
de evolution have un periode de architectura, de sculptura e de pictura
anc intra se self. Anc li céteri culturas monstra un simil evolution. Ma
li triplic scaliere del evolution exactmen manifesta se anc in li
succession del culturas. Li ascendent arc es li architectura, li
culminant arc es li sculptura, durant que li descendent arc es li
pictura. In li grand arc del cultura li branche ascendent es li
architectonic cultura egiptian, li
culminant arc es li sculptural cultura greco-roman e li descendent
branche es li pictoresc cultura del occidental cristianité.

Pál Ligeti sercha de intern li explication del triplic evolution. Li via
del culturas monstra que, departente ex li objectiv arte, ex li
architectura, ili avansa vers li subjectiv arte, li pictura. In li
comensament del culturas li ideale del hom es: li órdine. In li fine del
culturas li ideale del hom es: li libertá. Existe homes qui es vocat a
ductentie e por que ili posse influentiar li duction, es necessi
libertá. Existe homes, qui ne es capabil a pensada índependent e
voluntarimen renuncia li responsabilitá del ductentie al hierarchie
elevant se súper su capes: por to es necessi órdine. In li comensament
del culturas li tot homanité es penetrat del supire al órdine, quel, si
it consolida se, da loc al aspirationes a libertá queles, completmen
triumfante, causa un nov cáos. Li epoca de órdine developa sempre li
architectura, li equilibrie del órdine e libertá li sculptura, li triumf
del libertá ducte tra li pictorescitá al decadentie del cultura. Ma li
fine ancor ne eveni. Avan li cultura cristian aperte se ancor li
centennie de Pantheon. Un nov, mistic, solemni, religiós epoca seque, in
quel ja li nov cultura gérmina. Ti mund-imperia es religiós, expectant
un nov religion, e desira órdine vice li vagantie individual in
politica, in scientie, in litteratura, in artes quam reaction al
pictoresc epoca.

Circa sur ti pensas ci Pál Ligeti constructe su largmen basat ovre e it
es ínnegabil, que ti conception del cultura spiritual fortmen oposi se
al precedent essayes. Li libre de Pál Ligeti aparit ante annus sin
devenir conosset extra Hungaria. In ti libre ya devolue se li marcant
conturas del nov spiritual conception del historie. In ti libre ya un
nov etic conception aperte su ales. In ti libre ya, etsi ancor
pallidmen, ja forma se alquel nov conception de universe.

Versimilmen anc li libre de Pál Ligeti have punctus vulnerabil, támen ne
es possibil furter se préter it sin un parol o con cap de struce celat
in sand. Pro que in omni casu it es un inbrassant conception quel da li
logic interpretation del evolution del homanité.

// XXX NOTE: ci esset li marca original de págine -50-

// Cronica {{{2
=== Cronica

HELVETIA, organ del Sviss Association, joya nos per nov numerós 1{nbsp}2 e
3{nbsp}4{dot} Li contene es interessant e variant e du artisticmen executet
linoleum-cisiones de Sr R. Berger orna li cadernes. Recivibil che: F.
Lagnell, Chapelle-Vaud, Svissia.

OVRE, Biblioteca in Occidental, ha aparit in nov liverationes: Un
descense in Maelstrom de E.A. Poe, e Democratie e Humanitá de T.G.
Masaryk. Abonnamentes es recivet che li editor: Prof. H. Pášma, Tábol,
C.S.R.

LINGUE INTERNATIONAL -- JAZYK MEZINÁRODNÍ con Ucitel Svetomluvy nros 7 e
8 ha aparit con interessant contene, inter altricos du articules de J.
Podobský in li tchec lingue: Lingue panmundan, e Principie del
naturalitá in lingue international. Apis (Association por International Servicie) publica
adressadium del unesim corespondentes (ja 52). Mult anecdotes in bon
Occidental. Li proxim n-os del jurnale va esser publicat totalmen in
Occidental. Colaborationes es pro to petit inviar pur litterari contributiones
a Lingue International. Cosmoglotta va durar tractar principalmen
questiones e evenimentes apartenent al interlinguistica e mundlinguistic
movementes.

CELIA ha ho-annu publicat circulares 62-70, redactet de ing. A. Wormser,
Dreieichring 48. Offenbach a/M. Li discussion ha tractat principalmen li
«mollat sones» n' e l', e per preliminari votation li majorité del
votantes ha expresset opinion in favor a lor abolition.

[.author]
A.Z.R.

FRANCIA. Sr René Depin, Amiens, secretario del Ido-Franca Societo,
Secrtario por Francia del International Ido-Pressa-Servicie, pos un long
comparativ studie, ha adheret oficialmen a Occidental. Noi mult injoya
vider inter nos ti ci activ pionero, de quel li auxilia va esser tant
plu valorós que il conosse perfectmen nor lingue.

Pro li proxim departe fro Strasbourg de Sr Bohin, li labores del
secretariatu del O.S.F. nu es fat del vice-secretaria Seniora J. Colas,
in Souday (Louir et Cher). Por li libres e abonnamentes, tornar se a
L.M. de Guesnet, Paris.

In plu del articules in La Chronique Artistique, Le Messager Industriel
e La Gazette Commerciale, un serie de tri articules por Occidental ha aaparit
in li semanal revúe Naturisme. Li consequentie esset numerós lettres de
interessates e nov adeptes.

Li revúe L'en dehors ha insertet li traduction, de Sra Colas, del
articul pri Glacial Cosmogonie, de Pigal, aparit in Cosmoglotta Nr. 70.

[.author]
L.M.G.

SVEDIA. SVENSKA OCCIDENTAL-FÖRBUNDET (Sved Occidental-Federation) havet
su reunion annual in Stockholm li 22 marte. Li sequent comité directiv
esset electet. Docente C.W. v. Sydow, Lund (presidente), Apotecario
Albert Haldin, Eskilstuna (vice-presidente), Lector C.E. Sjöstedt,
Östersund (secretario e cassero), Instructor Erik Berggren, Stockholm
(vice-secretario) e Dr Bertil Blomé, Göteborg. Pro li translocation de
Dr Sjöstedt li adresse del federation esset changeat e es nu Box 171,
Stockholm 1. Li federation resoluet functionar quam association de
occidental por omni nordic landes, til que special regional
organisationes va esser fundat.

[.author]
C.E.S.

// XXX NOTE: ci esset li marca original de págine -51-

Li jurnale «HEINDALITEN», nró 2, insertet un simpatic necrolog pri Dr
Sven Krikortz e un articul pri Occidental, ambi scrit de Sr M.
Edvardsson.

FÖRENINGEN FÖR INTERNATIONELL KULTUR (Association por international
cultura) arangeat li 3 may un convenida in Stockholm, li programma
consacrat al mundilingual question. Sr Julius Juhlin, ex-ministre e
ex-director general del posta de Svedia, fat un interessant discurs «Li
beson de un lingue international auxiliari», in quel il sublineat li
necessitá de un tal lingue sin prender position pro o contra li special
sistemas. Rector Herman Söderbergh parlat pri «Objectiones contra li
idé mundilingual». In tre interessant maniere il explorat objectiones e
demonstrat, que ili ne es valid. Sequet curt specimenes del cardinal
lingues auxiliari. Sr apotecario Albert Haldin recitat un specimen de
Occidental in un maniere, quam sempre caracterisat de su vivacitá, bon
humor e entusiasme. Li auditoria, quel evidentmen comprendet li textu
facilmen, aplaudet cordialissim. Cand. med. Bengt Hammar leet specimenes
de esperanto, ido, latino sine Flexione, novial e occidental. In fine sr
advocate Emil Gullers parlat pri «Quelc dates e factes pri li evolution
del mundilingue». Li convenida esset un íncontestabil successe por
occidental.

[.author]
C.F.S.

Li jurnale «Eskilstuna-Kuriren» scri in su noticie pri li remarcabil
convenida mult apreciant paroles, de queles noi fa un extracte: «Un del
maxim brilliant e apreciat numerós del programma esset productet del
apotecario A. Haldin de Eskilstuna, qui presentat proves del auxiliari
lingue Occidental… On remarcat, con qual interesse li tot convenida
esset atentiv, quo esset evident del spontan aprobationes durant li
presentation. Anc pos li convenida entusiastic homages esset rendit a sr
Haldin.»

INTERNATIONAL INDEPENDENT CENTRE POR INTERLINGUISTICA ha esset fundat de
Dr Robert Foddik, Bolkbeckstraat 38, Utrecht, Nederland, secun un
circulare recivet, scrit in «European», un dialect presc identic con
Occidental. Li scop del Centre es propagation del idé de lingue international e ne ún definit
sistema. Ti scop Dr Foddik aspira atinger per 1) un oficie de
information impartial, 2) biblioteca e archive, 3) bibliografic centre e
4) organ por sistematic discussion del principies del interlingue. Dr.
F{dot} peti omni fautores del idé auxiliar le per donationes de libres e
documentes. -- Li programma es bonissim ma on posse questionar, pro quo
ne nor excellent Central Oficie in Mauer bei Wien, vell esser egalmen
competent quam Dr Foddik, qui anc usa un sistema: European. Pluri privat
persones ha provat arangear tal «centres», ma it sembla, que lor
interprenses ne ha esset perductet o ili ha esset obliviat. To da nos
que lor interprenses ne ha esset perductet o ili ha esset obliviat. To
da nos cause pensar, que li idé posse esser realisat solmen per oficial
institutiones, queles garanti li continuitá e li activitá del
«centre».

[.author]
A.Z.R.

ESPERANTO, monata Internacia Revue eldonata de Universala
Esperanto-Asocio, red. Dro Edmond Privat, Geneve, 1 Rue de la Tour
d'Ile, n-os 1-5 recivet. Excellent redactet, brilliant articules.

[.author]
A.Z.R.

// XXX NOTE: li marca original de págine -52- esset in li sequent
// paragraf:

INTERLANGUAGES (ex-Tolero), Revue mensuele d'étude, d'experimentation,
d'information et de propagande pour la Langue Internationale
Auxiliaire, ha aparit regularimen. Editor E. Mauney, 19 Place
Saint-Pierre, Paris-18. Quicunc posse publicar quocunc in quelcunc
lingue pri quelcunc interlinguistic questiones contra payament de 21 fr.
fr. por págine. Mult persones usa ti absolut libertá e li contene es pro
to tam heterogen e de tam divers valores quam possibil, ma tre
interessant.

[.author]
A.Z.R.

HEROLDO DE ESPERANTO, semanal gazette, red. Teo Jung, Köln, Brüsseler
Str 94, nros 8-19 recivet. Nro 9 contene un sensational inicial articul
de I. Lejzerowicz: Revizio de rilatoj (Revision de relationes). Li autor
di, que on ja questiona impatient «Qualmen e quande esperanto va
victoriar?» Il confesse, que til nu omni eforties ha esset van. On
postula radical mesuras por accelerar li final victorie. «Durant 40
annus noi apostola, e li munde resta in plen tot sense non-convertet e
absolut índiferent.» On ne deve ignorar ti psichic fenomen, nam it
posse facilmen resultar in general desilusion del masses. Li autor
asserte, que ancor 100 cursus e ancor 1000 vendit libres de aprension ne
sufice. Durant 40 annus on ja combatte, e si li futur 40 annus va haver
un simil historie, un simil proportion de difusion, to -- on deve esser
sinceri -- es un mal signe por li esperantistes. Pro to on deve revider
li relationes in li esperanto-movement. Ti labor-sistema, quel on ha
aplicat til nu, ha resultat in li present absolut ínsatisfatori statu.
It deve esser radicalmen changeat. Ne plu reverentiar e expectar plu
favorabil témpores -- pri queles solmen Deo save quande ili va venir. Li
esperantistes deve comensar un ofensive! Si li monte ne veni a Mahomet,
Mahomet deve vader al monte. Un ofonsive che omni guvernamentes! Un
sistematic propaganda mem che apart membres del guvernamentes! On deve
intruder se che omni guvernamentes por educar, clarificar e convicter
les! Támen li autor ne save, esque on va haver immediat success, ma il
save, que li vi, sequet til nu, e ducte al scop.

Tant Sr Lejzerowicz, curtmen recenset. Li redactor de HdE remarca in un
note, que on ha fat tal demarches che li guvernamentes, ma sin success.
It ha evenit, que li guvernamentes ha fat contra-ofensive, quo ha ductet
a regress (in Francia un ministre prohibit esperanto in li scoles). Li
redactor accentua, que nequo posse esser fat si on ne have detra li
dorse suficent grand popul-masses. Ergo: denov propaganda…

// XXX NOTE: li marca original de págine -53- esset in li sequent
// paragraf:

Noi ha mentionat ti articul, ne pro malin joy, vidente que nor dubitas
pri li success de esperanto es confirmat del esperantistes self, ma pro
compatient comprension por idealistes, queles ha energicmen luctat e in
fin trovat que lor lucta ha esset van. Li sam fate menacia omni
idealistes. Ne ti idé, quel on ha amat, ha victoriat, ma un alquo altri.
It es un fact que malgré 40 annus de frenetic propaganda, esperanto ne
ha posset atinger su scop: per su lingue liberar li homes ex li
Babilonic confusion. Li munde es tam poliglottic quam jamá, esperanto ha
solmen posit un nov petre sur li epoles del homes: ancor un nov lingue.
Ma pro quo ti esperantistic fanatisme? Pro quo ancor asserter, quam fa
Sr Lejzerowicz: «Ĉu Esperanto ne taŭgas? Ni scias ke pli bona helplingvo ne
ekzistas»? Qualmen il save to? Pro quo it es absolut necessi, que
esperanto e ne un altri lingue, artificial o natural, va esser li
aspirat interlingue? Esque it, in fine, ne es egal, quel lingue, mem si
it vell esser li chinés? Lu principal es, que noi va haver ún lingue
international. Noi ha sempre pensat, que it nequande va esser un lingue
quam esperanto, pro que li predominant opinion del civilisat nationes
refusa it -- it es tro barbaric. E in li interlinguistica esperanto in
null maniere es li maxim bon artificial lingue, quel ha esset
constructet!

[.author]
A.Z.R.

HINDA ESPERANTISTO No 11, editor Sr Liem Tjong Hie, Samarang, Java,
recivet. Li micri jurnale contene partes in malay, anglés, hollandés e
esperanto. Noi constata, que li malay lingue posse esser scrit per li
latin alfabet e que li curt textu contene mult europan paroles e que ili
es scrit exactmen in li sam ortografie quam in Occidental: P. ex. conferentie,
cursus, Europa, rapport, speciale, comité. Pro quo do propagar
esperanto, si Occidental ja existe latent in malay lingue? Null lingue
del munde contene li esperantic elementes.  A.Z.R.

ANGLIC, nos 6-9 recivet, contenent lectura in anglés con sved
traduction, e propagant li anglés quam li sol apt lingue international,
si solmen it va changear su ortografie a la Anglic. Noi traducte un curt
interessant noticie: «Nor boninformat contemporario «International
Language» (Esperanto-jurnale in London) raconta fiere, que 3,000 local
esperantistes celebrat li societé in Malmö (pro su 25-annual festivitá).
Li oficial númeres es un poc plu micri: li gazettes de Malmö mentiona,
que circa 150 homes esset present in li banquette (Malmö es un cité in
Svedia con 120,000 inhabitantes). Esperanto-statistica es, in fact,
miraculós.»

THE ANGLIC ILUSTRATED, no 1 e 2, un nov, grand dusemanal
«internashonal jurnal for literatuer, art, fashon and sport», tot in
anglés con Anglic-ortografie, rich ilustrat, elegant e modern, con
interessant e variant contenete. Li jurnale posse esser leet solmen de
tis, queles ja mastrisa li anglés perfectmen, pro manca de Anglic
lexicos. Edited in Stockholm, Klara V. Kyrkogata 12, annual abonnament 7
sv. kr. A.Z.R.

A NEW SCIENCE: INTERLINGUISTICS es li nómine de un nov brochura de prof.
O{dot} Jespersen. It es reprintate de un raport al convenida del IALA in
Geneva 1930, e pro to tracta e lauda specialmen li activitá de IALA,
quel sembla ne esser paralel al evolution del interlinguistica in
Europa. IALA ha fat decision seriósmen studiar linguistica e
interlinguistica e li maxim bon metodes por su studies es nu discusset.
Por li grand publica li brochura contene valorós informationes, mult
versimilmen nov in America, e li anglés de prof. J. es quam sempre
populari e clar.

[.author]
A.Z.R.

LI II CONGRESS DE LINGUISTES va evenir 25-29 august 1931 in Geneva. Li
subsidiari II question del programma del congress es: «Quo pensa vu pri
li adoption de un lingue artificial quam lingue auxiliari?» Nor joy es
sinceri que linguistes in fine interessa se pri nor idé e noi espera,
que alquo positiv va resultar del eventual discussion. In juvenil
precipitation Sr W.. Jezierski de Kraków ha volet in un proclamation in
«Schola et Vita» no 1/3 deterrer li interlinguistes per to, que li
congress va far decisiones e que tis va esser errores. Del secretariatu
del congress noi ha recivet un circulare con quietant dementi, ex quel
noi posse dar un excerpte:

// XXX NOTE: li marca original de págine -54- esset in li sequent
// paragraf:

____
On va questionar li participantes pri to, quo ili pensa pri li
possibilitá e li utilitá de un artificial lingue (sin distinction de
sistemas) quam auxiliari lingue. Ergo on ne va votar por Esperanto,
Occidental
o quelcunc altri lingue. Nor intention es solmen studiar li general
conditiones, in queles un international lingue posse esser creat e
evoluer. Li opiniones va esser presentat in tot objectiv maniere; si
durant li debattes it va aparir, que li scientie posse contribuer al
practic solution del problema, li Congress forsan va voler securar li
continuitá de ti investigation. Vi omnicos.

Lass nos adjunter, que omni comunicationes e propositiones, queles have
li scop solmen laudar ti o ti artificial lingue e demonstrar su
superioritá al concurrentes, va esser rigorosimen escartat ex nor
programma, in quel noi ha admisset solmen principal discussiones.
____

Anc noi pensa, que ti atitude es li sol just, e noi posse solmen
esperar, que li opiniones del scientistes va esser fundat, ne sur
antiquat prejudicies, ma sur detalliat studies del interlinguistic
questiones.

[.author]
A.Z.R.

// Li bible de diábol {{{2
=== Li bible de diábol

In li reyal biblioteca in Stockholm es conservat desde tri cent annus un
bibliografic raritá, li talmen nominat «Bible del diábol». Li
manuscrite consiste ex tri cent nin folies de extraordinari gross
pergamen, por production de quel esset preparat circa cent pelles de
ásinos, si on deve creder li tradition. Li covrimentes es quercin. Li
folies es presc un metre alt e demí metre larg, scrit con gotic
minuscules e ornat per luxuosi iniciales in aure e pomposi colores. Li
ovre es nominat anc «Gigas Librorum» (li gigant del libres).

// XXX NOTE: li marca original de págine -55- esset in li sequent
// paragraf:

It have un tre curiosi historie. Pos long penosi explorationes on ha
posset constatar, que it origina del deciduesim secul. On di, que li
bible esset copiat in li monastere Podlagotz in Bohemia, e li tradition
raconta, que un monaco, qui esset condamnat al morte, executet li labor
durant un sol nocte. Ma il esset fortiat usar li auxilie del diábol quem
il, pro gratitá, pictet sur un tot págine. Ancor trova se in li libre li
pictura del potentate, con cornes, grappes e omni atributes. Pos divers
odissés li bible venit in li possession del Benedictin órden e esset
transportat a Praha, ú it venit in li manus del Svedos durant li
assediation in 1648. Li reyessa Christina de Svedia recivet it quam don,
e pos to it ha esset conservat in li reyal biblioteca in Stockholm. Li
gigantic libre consiste ex nin partes, comensante del Old Testament
secun li traduction de Hieronimus del hebreic original texte, e fini per
un Calendare e un
necrologie, quel relate li historie de Bohemia. Ho-témpore li
tchecoslovac guvernament ha interessat se por li ovre. It volet pruntar
it de Svedia, ma it es comprensibil, que li svedes ne dat un tal
preciose de su manus. Secun li comission del tchecoslovac ministerie de
education li principal partes del libre ha esset fotografat, folie pos
folie, e li copies ha esset misset a Praha.

[.author]
A.Z.R.

// Sententies {{{2
=== Sententies

[quote, Walter RATHENAU]
____
Si du ters de tui resolutiones es rect, tu posse esser content. Ne borna
te in to que tu fa rect omnicos. Acte secun li directiones, a queles tu
crede!
____

[quote, O. MEAZZINI]
____
Li secrete del potentie es volentie.
____

[quote, Herm. HEIBERG]
____
Li colere es un del max grand peccas; nam it prende de nos lu max nobil,
lu maxim divin: li prudentie.
____

// Solution del logogrif cruceatori {{{2
== Solution del logogrif cruceatori

// XXX NEW: Li titul esset mettet in ti edition.

// XXX TODO: Confirmar ú es li logogrif in numeró 75.

Li solution del logogrif cruceatori
de Sr K. Janotta, publicat in Nr 75. es quam juxtaposit. Inter li
solutores li lot ha electet Dr Heinrich Nidecker, Postfach 193, Basel,
Svissia, qui va reciver su premie del Central Oficie, Mauer bei Wien.

....
BI MOORE TA
LAVA C OZON
U  LACES  G
SE   I   TU
EDGARDEWAHL
I C E E E
ACRI N SEME
VT DATAT AR
I N BAV C G
ETYMOLEXICO
....

// Abonnamentes e subventiones a Cosmoglotta recivet {{{2
=== Abonnamentes e subventiones a Cosmoglotta recivet

Dr. A. Wormser 50 RM, Prof. Verzan 17 Kc, Dr. Zeidler 17 Kc, Dr. Stör 17
Kc., G. Bohin 75 Kc, E. Krogstad 17 Kc, Mag. Atterfors (per Gumperts
Bokhandelei) 17 Kc.

// Abonnament de Cosmoglotta por 1931 {{{2
=== Abonnament de Cosmoglotta por 1931

Li simplic abonnament annual custa 0,5 dollar 17 Kc, 2,1 RM, 3,5 ö.S.,
2,6 sv. fr., 12,5 fr. fr.

Un abonnament de propaganda custa li duplic precie (1 dollar), in
compensation de quel li administration invia tri exemplares del revúe.

Ples usar por li payamentes sequent postchec-contos: Francia: Paris
26437 (L.M. de Guesnet); Svissia: II, 1969 (F. Lagnel, Chapelle, Vd);
Tchecoslovacia e altri landes: Borno 103.126 (Jazyk mezinárodní).

On posse payar anc per international postmandates o banknotes o
bank-chec in registrat lettre al adresse: Jan A. Kajš, Wilsonova 11,
Brno XII, Tchecoslovacia.

// XXX NOTE: ci esset li marca original de págine -56-

****
Occidental die Weltsprache

Das erste größere Einführungsbuch!

Beiträge von E. Graber, K. Janotta, E. Pigal, J. Prorók, A.Z. Ramstedt
und E. v. Wahl. Herausgegeben von E. Pigal durch die Hauptstelle der
Occidental-Union in Mauer bei Wien. Frankh'sche Verlagshandlung.

Stuttgart 1930. 256 Seiten A 5 (148 x 210 mm).

Inhalt: Vorwort des Herausgebers. Einleitung der Verfasser. Wege und
Irrwege zur Weltsprache. Wesen des Occidental. Kultureller und
erzieherischer Wert des Occidental. BegrÜndung. Occidental-Kursus in 10
Lektionen. Wiederholung der Sprachlehre in Occidental. Lesestücke.
Vergleichstext in 9 Sprachen. Häufigkeitswörterverzeichnis. Aussprüche.
Occidental-Union. Cosmoglotta

Broschiert: RM 5,50 (ö S. 9,50). In Ganzleinen RM 8,0 (ö.S. 13,70)
einschließlich Versandkosten nach Deutschland und Österreich.
Portozuschlag inns Ausland: RM 0.30 (ö.S. 0,50). Mitglieder von
Zveigorganisationes der Occidental-Union erhalten auf obige Preise einen
Nachlaß von 10%.

Zu beziehen durch die

Occidental-Union, Mauer bei Wien, Postfach 10.

****

// Ovre, biblioteca in Occidental {{{2
=== Ovre, biblioteca in Occidental

Serie 1931

apari in liverationes, in tot 112 pág. del textu. Contene: E.A. Poe,

Un descense in Maelstrom. Abonnament Kc 14,50.

Serie 1930

in separat brochuras bell equipat:

1. R. Rolland, Europa e Asia. Essay. 28 pág., Kc 4: plu quam 5 ex. à
   Kc 3.50

2. K. Balmont. Ú es mi hem? Raconta, 28 pág., precie egal al tom 1

3. R. N. Coudenhove-Kalergi, Heróe e Santo. Selectet capitules, 41
   pág., Kc 5: plu quam 5 ex. à Kc 4,50.

Editoría Ovre, Tábor, CSR.

Recivibil anc che Administration de nor gazette.

****

Vydavadel a zodpovedný redaktor Jan A. Kajš. Typografia Jan Kays, Brno
XII.

Novinová sazba povolena reditelstvím post a telegrafu, c. 11.277/VI
1931.

****

// Cosmoglotta A 77 (1931-07/08) {{{1
== Cosmoglotta A 77 (1931-07/08)

Oficial organ bimensual del Occidental-Union

Consacrat al developation, propaganda e aplication de

LINGUE INTERNATIONAL OCCIDENTAL

'''

REDACTION (manuscrites, printates de exchange e por recension):

A{dot} Z. RAMSTEDT, Villagatun 25, Helsingfors, Finland.

ADMINISTRATION (abonnamentes, subventiones, expedition de Cosmoglotta):

J{dot} A. KAJŠ, Wilsonova Il, Brno X Il, Tchecoslovacia.

Annu X Nro 4 Julí-August 1931 (Numeró 77)

ifdef::original-tocs[]

// Contene: {{{2
=== Contene:

- Pri li metodes de printation, de Dr.-Ing. A. Wormser, pág. 57.
- Complet Grammatica, de K. Janotta, pág. 64.
- Judéos e pacifisme, de R.N. Coudenhove-Kalergi, pág 67.
- «Yo vole ancor atender», de Wilhelm Blaschke, pág. 68.
- Cronica, pág. 70.
- Anuncies, pág. 72.

endif::original-tocs[]

// Pri li metodes de printation {{{2
=== Pri li metodes de printation

[.author]
de Dr.-Ing A. WORMSER, Offenbach a./M.

Rem. del red. Noi have li honore publicar ci infra un original articul,
tre interessant e instructiv, pri divers metodes de printation, scrit de
un del maxim prominent german specialistes de ti tecnica, nor coidealist
Dr-Ing. Arthur Wormser, director del reputat firma de machines de
printation, Faber & Schleicher A.G.,, Offenbach a./M. Noi incita li
altri coidealistes contribuer per special articules pri lor propri
profession, talmen creante professional vocabulariums international.
A.Z.R.

'''

Chascun die noi omni vide mult printates con textus e images in un o
pluri colores. Quelc de ili, quam li jurnales, es simplic textus printat
in tre mediocri qualitá. Ma frequentmen on vide magnific ilustrat libres
e reproductiones del grand ovres de pictura, de aquarelles e de
dessines, queles on presc ne posse distincter del original. Omni ti
printates es acceptat sin que on reflecte pri li metodes, per queles ili
es productet. It va forsan interessar audir quelc paroles pri li
manieres de production de ti coses semblant tam simplic.

// XXX NOTE: li marca original de págine -58- esset in li sequent
// paragraf:

Multis ne save que existe tri metodes de printation, totalmen diferent.
Li superficie printant por images posse esser preparar per li sam
fundamental maniere quam li
textu del jurnales o del libres, e in altri látere li textus sovent es
productet per metodes originalmen adaptat al printation de images.

// a. Li tri metodes fundamental de printation {{{3
==== a. Li tri metodes fundamental de printation

Quam on save Gutenberg ha inventet li printation del libres circa 1440
p.C. Ma ja ante su témpore libres ha esset printat per exsculption del
tot págine ex un bloc, sive it contenet images sive textu. Li principie
del invention de Gutenberg consistet solmen -- si on posse usar li parol
«solmen» pri un invention de tam imens consequenties cultural -- in to
que li textus es composit ex distinct lítteres. Ma to ne es quo
distincte su metode del du altris inventet plu tard. Omni ti printates,
e tis composit de Gutenberg e tis ne composit de su precursores, possede
li comun qualitá, que li printant superficie es li maxim alt plan del
print-forme. Omni partes del superficie, queles ne deve printar, es
excavat talmen, que solmen li superior plan recive color e transmisse it
al paper, quande it es presset sur it. Evidentmen li print-maniere es
ti, quel chascun hom conosse del stamp de gumme.

Li duesim print-metode usa un printform, in quel li max alt plan contene
omni ti partes, queles ne deve printar, e li lineas e punctus, queles
deve aparir sur li paper, es excavat. Al unesim moment it sembla
impossibil printar per un tal metode. Li procedement es li sequent: On
aplica li incre sur li tot form, e ta, u it va printar, e ta, u ne. Poy
on deprende li incre del plan superficie, frottante it per tampones o,
desde quelc annus, per un lineale, nominat raclette. Talmen li incre
resta solmen in li excavationes e posse esser transmisset de ta al
papere.

// XXX NOTE: li marca original de págine -59- esset in li sequent
// paragraf:

Un grand diferentie inter li procedement, nominat printa del
cavat{blank}footnote:[Printa del cavat: G. Tiefdruck, A. intaglio, F. impression en creux,
I{dot} stampa in rilievo cavo, S. impresión de grabado hondo, Sv. djuptryck,
Holl. diepdruk, Tch. tisk z hloubky.]
proque li printant formes es aprofundat, e li unesim metode, nominat
printa del alt
footnote:[Printa del alt: G. Hochdruck, Buchdruck, A. letterpress printing, F.
impression, I. stampa, S. impresion, Sv. högtryck, boktryck, Holl.
boekdruk, letterdruk, Tch. knihtisk, typografie.]
pro que li printant
superficie del form es li maxim elevat, consiste in to, que on posse
excavar un plu o minu grand profunditá, quel es plenat per incre. Durant
que per li printa del alt in chascun element del superficie printat li
sam quantitá de incre va aparir sur li papere, per li printa del cavat
on posse tranmisser plu o minu incre sur li sam element superficial. Si
on vole atinger un impression quel es ni nigri ni blanc, ma un nuancie
inter li du extremes, in li printa del alt existe solmen li remedie
printar micri punctus o lineas plu o minu proxim un al altri. Li homan
ocul rejunte ti punctus e lineas e recive li impression de un plu o minu
obscur gris. In li printa del cavat on posse aplicar li sam metode, ma
in ultra on posse tinter li superficie per plu o minu incre e per to on
atinge mult plu elegant e fin nuancies quam per li altri metode, in quel
on senti li distinct punctus, benque on mey ne vider les.

Ultra li du metodes existe un triesim usant absolut plan superficies.
Quande on pensa solmen pri li normal metode de printa del alt, on va
astonar, qualmen it es possibil printar sin alcun relief del printform.
Li explication es, que li form es tractat per chimical metodes, talmen
que quelc partes del superficie recive e transmisse li incre e altri
repussa it. Omni save, que it ne es possibil mixter aqua e grassi
materiales. Li incre es grassi e pro to on prepara li printant
superficie per grassi materiales e continuimen humidifica per aqua li ne
printant elementes. Durant que ye li altri du metodes it ne importa qual
materiale on usa por li form, ye ti triesim metode on posse preparar it
solmen de tre poc materiales, queles ha monstrat lor aptitá. Li unesim
material, quel in 177 esset trovat del inventor del procedement,
Senefelder, esset un special petre, de quel ti metode ha derivat su
nómine generalmen conosset: «litografie», t.e. printa del petre. Ma in
li ultim annus li litografic petre es minu e minu usat e vice it on usa
lades de zinc o aluminium, queles es minu custosi e have li avantage
posser esser flexet e aplicat a un rotant cilindre. Pro to it es plu bon
ne plu nominar ti metode per su ancian nómine, ma (paralel a printa del
alt e printa del cavat) parlar pri printa del plan o printa chimical.

// XXX NOTE: li marca original de págine -60- esset in li sequent
// paragraf:

Anc ye ti procedement un cert element del superficie
posse solmen reciver o ne reciver li incre. It ne es possibil aplicar
plu o minu de it. Li nuancies pro to deve esser productet per li sam
maniere quam in li printa del alt, t.e. per un dissolution in punctus e
lineas. Ma ti triesim procedement have li avantage, que grand
superficies posse tre facilmen esser printat sin grand custas.

Li ultim procedement ha experit un ulterior developation, quel anc va
astonar li ínexperientiat in ti materie. On ne plu printa direct del
printform sur li papere, ma unesimmen sur un superficie de cautchuc, e
transmisse li printate de ti ci al papere. Ti via semblant complicat e
superflui es tre avantagiós proque li cautchuc conserva li printform e
proque it presse se in li ínplanitás del papere talmen que on posse
printar li maxim fin detallies sur aspri paperes, quo antey ne esset
possibil. Ti índirect chimical printa in li tot munde es conosset sub li
anglés nómine: offset-print.

// b. Li procedementes manual del preparation de printformes {{{3
==== b. Li procedementes manual del preparation de printformes

Originalmen li printformes por li printa del alt ha esset fat de ligne.
Per un acut cultel on exciset li partes, queles ne devet printar, e
lassat íntuchat li form del lítteres o li strecs e punctus del dessin.
To esset li metode del xilografie o gravura in ligne, quel in li manu de
Dürer atinget tant perfection e quel anc hodie es aplicat per mult
artistes.

Ma it ne vell har esset possibil exciser per ti via li imens quantitá de
lítteres besonat por li metode de Gutenberg e particularmen li córpores
del distinct lítteres ne vell har resultat con suficent exactitá por
esser conjuntet in rect lineas e bon aspectent págines. Un duesim e ne
minu important parte del invention de Gutenberg consiste in su metode
reproducter mill vezes li sam rectangulari micri córpore contenent in su
facie li plastic modell del líttere a printar. Il atinget ti scop per un
matricie, insertet in un mulde de fonsion, in quel il posset versar
sempre denove un specialmen apt ligation de metalles. To es absolut li
sam maniere, quel es sequet in li modern machines de fonderíe e in li
machines de compostion.

// XXX NOTE: li marca original de págine -61- esset in li sequent
// paragraf:

Li excavationes in li printformes por li printa del cavat posse anc
esser fat per cultelles e agullies. In supra existe
li possibilitá covrir li superficie per un strate ínpermeabil por
corodent liquides, forgrattar li strate, u li form va dever printar, e
finalmen aplicar un process de corosion. Li un maniere nómina se gravura
e li altri etcha{blank}footnote:[etchar: A. to etch, G. ätzen, Sv. etsa, Tch.
leptati.] (o gravura per aqua forti). Ambi es usat ancor nu in
li arte e -- aplicante metodes por li reproduction del form original --
anc por li printation de postmarcas e billetes de moné.

Por li printa del plan li preparation manual de print-formes es apartmen
simplic. On scri o dessina sur li petre per alcun grassi incre, quel poy
es fixat per un process de etchation. On solmen deve egardar -- quam
céterimen anc ye li altri metodes -- que per li printa li dextri e levul
látere va esser exchangeat e que consequentmen on deve far omnicos quam
reflexet per un spegul, t.e. invertet.

Ma li simplic preparation del formes in ti casu permisse ancor un
altri procedement. On posse dessinar ne-invertet sur quelcunc papere e
transportar li incre sur li printat superficie quam un decalcomanie.
It es facil a vider que talmen on posse anc multiplicar un originale e
aplicar it in quelcunc loc e combination. Si on printa del original
per special incres sur special paperes, on posse transportar li dessin
sur li nov plate, u e quant sovent on vole. Pro to on nomina ti
procedement, quel es un maxim valorós caracteristic del chimical
printation: transport o report{blank}footnote:[transport o report: G.
Umdruck, F. report, I. trasporto, riporto S. transporte, reporte, A.
transfer, Holl. overdruk, Sv. övertryck, Tch. pretisk.].

// c. Foto-mecanic metodes {{{3
==== c. Foto-mecanic metodes

// XXX NOTE: li marca original de págine -62- esset in li sequent
// paragraf:

Per li manual procedementes on ne vell successar far reproductiones tam
simil al originales quam li modern grafica producte les. Tis ha devenit
possibil solmen per li aplication del fotografic metodes, queles fa
resultar absolut facsimile-images del natura. Ma ci existe un grav
desfacilitá: Li fotogramma ne consiste solmen ex blanc e nigri, ma ex
omni nuancies de gris inter li du, nominat tones medial, quel ne posse
esser productet per li printa del alt e plen. Noi ja ha videt, que ti
procedementes in
li locs printant o recive li incre o ne, e que solmen li printa del
cavat permisse li aplication de plu o minu incre in un cert element del
superficie. Pro to solmen ti ci permisse li printation de ver medial
tones, ye li altri du on es fortiat printar imitat tales, consistent in
veritá ex micri punctus plu o minu grand. Except in li dial jurnales, u
pro li mal paper ti punctus deve esser fat relativ grand, li laico
generalmen ne vide les, ma si on prende un lupe, on strax remarca les in
presc omni printat images.

Nu, qualmen on preveni del medial tones del fotogramma a ti dissolution
in punctus necessi por li printa? Li process ductent al dissolution ha
esset inventet de Meisenbach in 1880 e es un del maxim interessant in li
tot poligrafica. Ma it ne es tre facil a explicar.

It reposa sur un qualitá del luce, nominat difraction o inflexion (quel
ne deve esser confuset con li refraction). Si un radie de luce
preterpassa un acut coste, it ne da un acut ombre pro que un parte de it
es flexet talmen que it intra in il obscur spacie. Li consequentie de ti
fenomen es que un micri quadratic apertura ne da sur un plan, insertet
in li via del radie, un simil quadrat iluminat, ma un plu grand tal con
contura índistinct, pro que li maxim mult radies es tre poc inflexet, e
minu e minu de ili es flexet plu e plu. Ma plu fort es li luce passant
per li apertura, plu mult radies es fortmen difractet e consequentmen li
spacie iluminat apari plu grand. Si nu noi ne prende un sol apertura
quadratic in li plen luce del sole, ma un scren consistent ex milles de
tal aperturas e inserte it in un fotografic camera ye un distantie de un
a du centimetres del fotografic plate, noi recive in ti plate un
nigration in distinct punctus plu o minu grand, dependent del quantitá
de luce, contenet in un cert parte del image quel noi fotografa. Ti
principie del process es supersedet per li influentie del form del
diafragma usat, talmen que li blanc e nigri punctus resultant ne plu es
quadratic quam on devet expectar, ma rond.

// XXX NOTE: li marca original de págine -63- esset in li sequent
// paragraf:

De un tal screnat image sur li plate fotografic on posse nu far copies
sur li print-plates sensibilisat per convenient chimicales, queles en
indurat per li luce. Li ulterior tractament per materiales corodent por
excavar li partes
ne printant ye li printa del alt e per grassi incres ye li printa del
plan es nu logic e self-comprensibil in li teorie, benque in li practica
solmen tre capabil e experiantiat specialistes atinge bon resultates in
li production de autotipes, quam on nomina li screnat reproductiones
printat de fotografic tones medial.

// d. Printation in colores {{{3
==== d. Printation in colores

In un facsimile-reproduction de un oleo-pictura o de un aquarelle eveni
mill nuancies e tamen on posse inrular un dat printform solmen per un
sol incre. On deve do far usa de un conosset fisical fact t.e. que omni
nuancies imaginabil es composit del tri fundamental colores: yelb, blu e
rubi e inultra de blanc e nigri in diferent quantitás. Pro que li paper
sur quel on printa es blanc, quar incres sufice por producter omni
nuancies evenient, si li print-formes contene li complet scale del
perfect blanc al maxim fort color. Ye li autotipic printa del alt on
successa far tal formes desde mult annus e consequentmen it es quasi
normal operar con quar colores ye ti procedement e por minu valorós
labores aplicar mem tri colores solmen, forlassante li nigri o
profundore quam on di. Li printa del cavat per li fact que it posse
chargear plu o minu incre sur li paper da tant contrastós images que ye
it li tricoloric printates es li regul. Ma ye li offset-printa solmen in
li ultim annus on atinge per quar colores images equivalent al altri
metodes. Antey six til ott colores esset aplicat per que un o altri
color esset fendet in du nuancies de diferent obscuritá.

// XXX NOTE: li marca original de págine -64- esset in li sequent
// paragraf:

Naturalmen anc li extration del fundamental colores ex li nuancies del
originale deve esser fat per fotografic metodes. Qualmen to eveni es
comprensibil si on memora li parol: regardar li munde per un rosi
oculette. Quande on inserte un colorat vitre inter li object e li
ocules, omni altri colores quam ti del vitre es absorptet e on vide un
monocrom image t.e. quam si it vell esser pictet per un sol color. Por
far li fotografic color-extrationes on deve fotografar li original tri
vezes. Chascun vez on interposi un filtre de altri color e talmen on
obtene tri diferent partial images, queles per li insertion de un scren
normarmen es strax dissoluet in
punctus. Si on ne vole far un tricromie (t.e. un tricoloric image), ma
un quadricromie on adjunte un quaresim screnat image exposit sin filtre.
E si finalmen on deve fender un color in diferent gradus, on fa pluri
expositiones per li sam filtre, ma alternante li dura de exposition.

Generalmen li printmachines es arangeat talmen que ye un passage del
folie on posse printar solmen un del incres necessitat; li folie de
paper deve do esser inductet in li machine tant vezes quant es li númere
del colores a printar. E chascun vez li printation deve evenir absolut
exactmen al sam loc, altrimen li finesses del image es disterget e li
resultate have un tre desagreabil aspect. Ma li modern tecnica del
construction de machines ha successat assecurar un absolut registre,
quam on nomina li complet coincidentie del diferent colores. Hodie on
posse far passar un folie deci vezes per un offset-machine, essent li
maxim rapid print-machine, con velocitá de 4000 grand folies per hor.
Támen li registre del colores es perfect.

'''

Forsan li precedent explicationes va haver li resultate, que li letores
in futur va regardar li printates, venient in lor manus, con un poc plu
respect quam til nu, e que ili va esser grat al generationes de
tecnicos, qui ha developat li procedementes talmen que on nu posse
distribuer modic printages de alt qualitá in li tot munde. Alor yo va
esser content pri li success de mi micri contribution al creation de un
professional nomenclatura in Occidental.

// Complet Grammatica de Occidental {{{2
=== Complet Grammatica de Occidental

[.author]
Composit de K. JANOTTA.

(9-esim continuation)

D{dot} Prefixes (Continuation).

Extra- (preposition) servi (a) por marcar li exterioritá: (commission)
extraparlamentari, (medies) extraleyal, extraordinari; (b) por augmentar
li signification de mani paroles por marcar li extraordinaritá: (torte)
extrafin, extraqualitá.

// XXX NOTE: li marca original de págine -65- esset in li sequent
// paragraf:

For- (preposition) posse esser usat por indicar un alontanation in li
sense local: for-currer, -ducter, -ear, -jettar, -mover, -portar,
-prender, -tirar, -viagear. Ma pro que ti derivates nequam es
international (ad maxim D:
cp. «fortlaufen, fortführen, fortgehen», ma solmen pri li prefix e ne
pri li radicas), e pro que ili posse causar miscomprenses por angleses
(nam li prefix A fore- have un signification temporal), it es plu bon
usar in vice del derivates per for- plu international paroles, quam
p.ex. forcurrer escapar, fuir: forducter {equals} ab-, conducter:
forear {equals} departer, absentar se, escapar.

Ho- forma (con terminos temporal) adverbies indicant li témpor del
parlant (adverbies de simultanitá): ho-annu, hoclocca, hodie, homatine,
homensu, honocte, hosemane, hosemestre, hotempore, hovesper, hovece.

In- (preposition) sin accentu, ne confusibil con li prefix negativ ín-,
indica (a) con temas verbal «un movement de extern ad intern», (b) con
temas nominal it producte verbes factitiv. Assimilation tonal ante l, m,
r: im- ante b, (m), p.

Exemples ad (a) con assimilation total: illusion, immanent, immerger,
immigrar, irrupter; im-: importar, impregnar, impression, imputar, in-:
includer, infecter, influer, ingredir (ingredientie), injecter, inscrir,
inscruvar, insister, inspecter, invader.

Exemples ad (b) con assimilation total: illuminar, immatricular, -in:
inamorar, incarcerar, indurar, infiltrar, inflammar, infornar, inhalar,
inhumar, innovar, inocular, inradicar, int(h)ronar, inundar, invaggonar.

Ín- (prefix ínseparabil) sub accentu, indica con adjectives (inclusiv li
participies, si ili have un sense plu adjectivic quam verbal-temporal)
li negation del nation; it es assimilabil in li sam maniere quam li
preposition in- immediatmen tractat in supra. Assimilation total:
ílliberal, íllimitat, ílloyal, ímmatur, ímmediat, ímmeritet, ímmobil,
ímmoral, ímmortal, írrational, írregulari, írreligios, írreparabil; ím-:
ímpar, ímpenetrabil, ímperfect, ímpolit, ímponderabil, ímpremediat,
ímpur; ín-: ínaccurat, ínactiv, ínarticulat, íncapabil, íncaut,
íncoherent, íncompetent, íncorrect, íncredibil, íncurabil, índeclinabil,
índiscret, ínevitabil, ínexact, ínfallibil, ínfidel, íngrat, ínhabil,
ínhuman, ínjust, ínnavigabil, ínnocent, ínnormal, ínquiet, ínsensibil,
ínseparabil, ínsolid, ínstabil, íntolerant, íntransitiv, ínvalid,
ínvariabil, ínvisibil. On mey egardar li explicationes che non- in
infra.

Inter- (preposition) significa (a) «in li medie de»: intercalar,
interceder, intercellulari, intercommunal, intercontinental,
interfoliar, interfoliari, interjection, interlineari, interludie,
intermitter, intermontan, intermundan, international, interpellar,
interpolar, interpunction, interregnum, interrogar, interrupter,
interstellari, intervall, intervenir, intervertebral: (b) con verbes
reflexiv it indica un action reciproc -- «far se reciprocmen»:
interalimentar se, interchangear se, intermaritar se, interlaudar se,
intersuccurser se.

Mis- indica «ne just, ne convenient, fallient, fals»: misalliantie,
misapplicar, misaudir, miscantar, mischance, miscomprender, misconosser,
misconsiliar, miscorrecter, miscrescer, misdatar, misderivar,
misdirecter, miseducar, misestimar, misexpresser, misfider, misformat,
misfortun, misguidar, misinformar, misinterpretar, misjudicar, misparlar
(errar parlante), mispassuar, misposir, mispreciar, misprense,
misprintar, mispronunciar, misquotar, missuccess, miston (=
dissonantie), mistraducter.

Ne- (conjunction), prefixet al pronomines e pronominal adverbies
relativ, it forma pronomines e adverbies negativ: assimilation a nec-
ante vocales: on mey comparar in infra li VI-m capitul, parte D.

// XXX NOTE: ci esset li marca original de págine -66-

// XXX TODO: Confirmar «impenetrabil»:

Non- es usat quam negation in vice de -ín ante substantives e sovente
anc ante adjectives: nonarrive, noncombattent, noncomplacentie,
nonconductor, nonconform(itá), noncontagios, concontent(itá),
noncooperation, nonelection, nonfumator, noninterlinear (= compress),
nonintervention, nonpayament, nonperformantie, nonsense, nonsolution,
nonsubmission. It es usat con avantage ante participies e altri
adjectives con un verbal radica por evitar un possibil confusion in
parlada con li local prefix in-, nam on ya ne audi li grafic accentu del
negativ prefix ín-; talmen on posse distincter: (in)corporat e
non(in)corporat, indentat e nondentat, (in)habitabil e non(in)habitabil,
impenetrabil e non(in)penetrabil.

// XXX TODO: Confirmar fat corection «írreligios» -> «ínreligios»:

Non- es minu emfatic quam -ín. Non- es solmen negativ, indicante, li
absentie de alquo; ín- es quasi-positiv, aludente li presentie de alcun
oposit qualitá. Ples comparar: non-religios e ínreligios, non-christian
e ínchristian, non-famos e ínfamos, non-professional e ínprofessional,
non-europan e íneuropan, etc.

Ob-: ti prefix es ne plu sentibil e ha perdit su fortie creativ; it es
ínproductiv e existe solmen in paroles traditional. It es mentionat ci
solmen pro motives de sistematica, precipue por demonstrar li leges de
assimilation. It significa «vers, contra, reciprocmen, unaltru»,
assimilat ante c, f, p; o- ante m: quelcvez os- ante t: obducter,
objecter, obligar (ligar mutualmen), obrogar, obseder, observar,
obstructer, obtener; omisser; occasion, occident, occupar, occurrer,
offensive, offert, officie, opposition, oppresser; ostentar.

Per- (preposition) significa «tra, trans-, til fine»: percepter,
percurrer, percusser, perfect, perforar, permaner, pernoctar (= passar
li nocte), permutar, perquisiter, persequer, persister, perspective,
perspirar, perstudiar, persuader, perusar, perverter (pervers),
pervenir.

Pos- (preposition), in paroles scientic o historic post-: posscrit o
post-scri(p)t, pos(t)datar, pos(t)diluvial, postfeste, pos(t)guerran,
posthum, posmidi, postludie, postposition.

Pre- significa «ante, avan», do con aplication tam local quam
temporal, e have metaforicmen anc un signification de valore superior;
pre-adamic, precaution, predestinar, predir, predisposition,
predominantie, pre-existentie, prehistoric, prejudicie, preludie,
prematur, prepotent, preponderant, pre-payar, presider, prescientie,
presupposir, prevaler, prevenir, previder.

Préter- (preposition), in general scrit sin accentu, expresse un move ad
avan e al látere del object: pretercurrer, preterear (= preterir, de
quo: preterit), preterpassar, pretervehicular.

Pro- (preposition) indica un move ad-avan, un projection de intern
ad-supra e ad-avan (contrari a re-): proceder, proclamar, procurar,
producter, progresser, projecter, prolongar, pronunciar, proposir,
prospect, provenir, provider (providentie), provocar.

Quasi- (adverbie) expresse un semblant similitá: quasicontrat,
quasicosa, quasidelict, quasiexception, quasinobilitá, quasiofficial.

Re- significa (a) un move retro al comensa (contrari a pre- e pro-):
reacter, redatar, reducter, reflexer, refluer, refuir, refracter,
regress, rejecter, rememorar, repugnant, revocar; (b) «de nov»:
rebaptisar, recapitular, reconosser, reconstructer, reformar, refriscar,
regenerar, renascer, renovar, reorganisar, repetir, reproducter,
rescrir, respirar, reunionar, revider, reviventar.

// XXX NOTE: li marca original de págine -67- esset in li sequent
// paragraf:

Retro- (adverb) expresse quam prefix un movement de avan a retro invers
al direction del nominat movement: retro-act-er, -iv, retro-bulbari,
retroceder, retrocession, retrodatar, retroflexion (med.), retrograd,
-ar, -ation, retromarchar, retropharyngal (abscess), retro-posir,
-pulser, -pussar, retro-spect-er, -ion, -iv, retrovaccin-ation, -e,
retrovenir, retroversion (med. e linguist.), retroverter.

Se- (prefix ínproductiv, solmen in paroles traditional) significa
«separat, isolat, lontan, sin…»: secession, secluder, secreer,
secur, seducter, selecter, separar.

// Judéos e pacifisme {{{2
=== Judéos e pacifisme

[.author]
Ex «Krise der Weltanschauung» de R.N. COUDENHOVE-KALERGI.

Null hasard, que tam mult grand judéos del present es pacifistes, que
tam mult grand pacifistes del present es judéos; nam li historic
evolution ha fat li judéos a ductores del antimilitarisme: per
tradition, civilisation, etos, ration e internationalisme.

Li unesim popul de Europa, quel esset desarmat, esset li judéos. Per ili
comensat li ínvoluntari demobilisation. Durant secules li céteri popules
de Europa santificat, exercit e acutat guerresc instinctes, in contra
que li judéos esset excludet de omni militaristic tradition e activitá.
Fortiat a ínmilitari existentie, ili depos infantie sentit timore e
abomination contra li guerre, quel aportat les misere e persecution…
sin jamá indemnisar les per joyes del combatte e triumfes del victorie.

Quam cultural popul li judéos es plu old quam li germanic popules de
Europa: anc to es un radica de lor pacifisme. Quam in li individual vive
li yunesse plu quam li oldesse ama li combatte, egalmen old
cultur-popules senti plu pacifisticmen quam yun teles. Anc li judéos
unquande, in li passate, havet un era de heroisme: Maccabéos, Bar
Kokhba; anc li germanes unquande, in li futur, va esser despectentes de
guerre.

// XXX NOTE: li marca original de págine -68- esset in li sequent
// paragraf:

Al etica de Mose inheret li íncomparabil fortie del judeité obstinar sin
armes contra dumillannual opression per un preponderant potentie. Talmen
it dat al munde un exemple, qualmen un fier popul, portat per li crede a
su ideales, posse mantener se e perseverar in durada, sin apellar al
potentie de gladie. Al politic dogma del decision universal per sangue e
ferre ili oposit li etic evangelie del decision universal per intelect e
crede… e demonstrat
per lor historie, que cerebres e convictiones in li homan combatte por
existentie es plu fort armes quam brasses e bayonettes. Li grec imperia
de Alexandro ha perit; li roman imperia de César ha perit, li judeic
mund-imperia de Cristo ha mantenet se.

Li interdicte de Mose: «Tu deve ne mortar!» contenet li unesim gérmine
del europan pacifisme. Ti semage ascendet in li doctrine de pace e amore
del cristianitá, in li doctrine de pace e justicie del socialisme. In
cristianisme e socialisme liga se judeic etica con occidental humanitá.
In li pacifisme tucha e incontra se ti ínamical fratres de divers
epocas.

Li diáspora ha fat li judéos al international popul. Li anatema devenit
beneficie. Excomunicat per bornat nationalistes, li max bon inter li
judéos trovat su patria in li munde e lor patriotisme in li humanitá.
Lor scope es: constructer vice destructer, uniar vice divider.

[.author]
Trad. P. Glockner.

// Yo vole ancor atender {{{2
=== Yo vole ancor atender

[.author]
De Wilhelm Blaschke

A: Nu, car amico, til u vu ha ja progresset in vor studie de Occidental?

B: Oh, yo ancor ne ha comensat.

A: Ma pro quo ne? Vu esset ya in prim tam entusiasmat.

B: Yes, yes; ma yo ha resoluet me altrimen. Yo vole ancor atender.

A: Pro quo? Pro quo?

B: Pro quo on ne save quel sistema on deve aprender, e pro que li studie
de un lingue auxiliari naturalmen es sin valore tam long, quam existe
divers lingues auxiliari. Ergo yo ne comensa li studie ante que on ha
finalmen uniat se pri un sistema.

A: Nu, quam yo save, vu es un entusiastic amic del automobilistica, e
possede self quin autos de diferent tipes. In ti casu vu ne ha atendet
li auto standardisat, li auto normat. E anc pri li radiofonie, malgré li
divers existent sistemas de aparaturas, tamen nequí ha hesitat comprar
un aparate…

// XXX NOTE: ci esset li marca original de págine -69-

B: Ma to es ya un tot altri cose. Li diferenties de construction del
aparates de guvernament inter li divers autotipes es tam micri, que omni
hom, quel posse choferar in general, aprende guidar alquel automobil sin
li minimal desfacilitá.

A: Excellent, vide! To es lu sam pri li lingue auxiliari. Un sistema on
aprende acuratmen, ne solmen leer, ma anc scrir e parlar, e li
comprension del altri lingues auxiliari es poy quasi un lude de infante,
un bagatelle.

B: Qualmen to es possibil?

A: Li du o tri sistemas de un lingue international, queles es digni de
consideration, es inter se tam simil, que ili ne es a regardar quam
diferent lingues, ma quam dialectes del sam lingue. Li scrit german
lingue e su dialectes difere reciproc plu mult quam por exemple
Occidental e Novial. Ples vider ti ci exemples:

Scrit german: Es hört sofort auf zu scheinen, dann wird das Wetter
wieder besser.

Sviss german (Jaun, canton Freiburg): Es hüart hurti uf ts schniee, nahi
wird's Wetter umhi besser.

Tirolesi (Imst): Es heart klai zu schnaiwen, nocher weard's Wötter
wieder pösser.

B: Vu es just, li diferenties es tre grand; e si vu vell har prendet li
bass german textu, li diferentie vell esser mem plu grand. Ma quel es li
traduction de ti textu in li divers lingues international?

A: Esperanto: Tuj chesas neghi, poste la vetero denove farighas pli
bona.

Ido: Quik cesas nivar, pose la vetero itere divenas plu bona.

Novial: Instantim sesa niva, aftru li vetre ri deveni plu bon.

Occidental: Strax cessa nivear, poy li tempe denove deveni plu bon.

B: Nu yo es convictet. In fact, li diferenties es adminim ne plu grand
quam inter li dialectes del sam lingue national.

A: Yes. Si vu ha aprendet Occidental, vu posse presc sin auxilie de
lexicos leer anc altri modern interlingues.

// XXX NOTE: ci esset li marca original de págine -70-

Solmen li antiquates, quam Esperanto, va causar un poc plu grand
desfacilitás, pro su abundantie de artificial, specific
Esperanto-paroles. Li maxim grand utilitá da vos Occidental, pro que it
es li maxim bon elaborat sistema, li resultate ne de precipitat
subjectiv idés, ma de du generationes de conscientiosmen laborant
interlinguistes. E ultra to, Occidental afacila e aprofunda vor
conossentie del grand europan lingues, nam it es elaborat in strict
conformitá con ili. In omni casu, li transition de un sistema a un altri
ne es plu desfacil quam de un automobil a un altri. Ma inter nos, it
evente chascun die, que persones, queles ha aprendet Esperanto o Ido,
transi a Occidental, ma invers -- nequande.

// Cronica {{{2
=== Cronica

VLADIMIR SZMURLO, conosset interlinguist, morit 28. 2. 1931 in Riga,
Letonia. Il esset un del unesim ex-volapükistes-esperantistes, traductet
e editet mult valorós esperanto-ovres, e durant su tot vive restat fidel
al idé pri un interlingue. Il simpatisat con nor movement e esset un del
fundatores del societé Kosmoglott in Reval.   A.Z.R.

FÖRENINGEN FÖR INTERNATIONELL KULTUR, Stockholm (vide Cosmoglotta 76) ha
presentat al sved ministre por extran aferes un petition, que li sved
guvernament mey provar fundar un scandinavian comité mundlingual con tri
competent sved membres e egal númere dan e norvegian, e que ti comité
mey esser bentost convocat a Stockholm por far un investigation del
question mundlingual con intention possibilisar li definitiv solution de
ti question per un international congress, plu tard convocand por ti
scope. Pos accentuation del plu e plu urgent beson de un lingue
international, li petition fa un resumation del historie del «natural»
lingues international e li desavantages de ili. Ti ci lingues deve,
secun li petition, esser viceat per un lingue auxiliari, rationalmen
perfectionat e liberat del desfacilitás del lingues natural. Quam
successosi provas in ti direction es mentionat esperanto, ido,
occidental e novial. Omni tis es fundat sur li vocabularium comun al
lingues occidental e es, secun li petition, tam simil a unaltru, que ili
posse esser regardat quam dialectes de un sol lingue. Li Association es
de ti opinion, que li solution del question mundilingual va esser
promovet maxim bon per un selection ex ti lingues, fat de competentes.
To deve esser fat del proposit comité scandinavian per elaboration de un
lingue, quel va esser presentat a un conferentie international.   C.E.S.

NORDIC OCCIDENTAL-SEMANE in august, Vendelsberg, Göteborg, preparat del
Sved Occidental-Federation e anunciat in nor jurnale nr. 75, ha, pro
evenit ínexpectat desfacilitás, esset ajornat a proxim annu.

// XXX NOTE: li marca original de págine -71- esset in li sequent
// paragraf:

HELVETIA, li organ de nor sviss coidealistes, ha aparit con nr. 5-6,
quel contene inter altri interessant articules un nov declaration del
ex-secretario de Societé Idiste-Française, Sr René Depin, Amiens,
Francia. Il constata, que plu profund linguistic studies ha motivat su
transition de Ido a Occidental, a quel, secun su conviction, li future
apartene. Ad ultra trova se in li sam nro un list de radicas de Occidental,
explicat e motivat in relation al mal selectet radicas de Esperanto e
Ido.

ÍNEXPECTAT RESULTATE. Un prominent esperantist, qui durant plu quam
quarant annus ha representat Esperanto in Germania, confesse in un
privat lettre a un de nor coidealistes, que il, per li libre «Novial»
de Prof. O. Jespersen esset informat pri li existentie de Occidental, e
pos li studie de ti libre venit al conviction pri to, que it es
Occidental, quel es vastmen superior ne solmen a Esperanto, ma anc a Ido
e mem a Novial. -- Noi exhorta omni autores e jurnales de altri
sistemas ne obliviar mentionar e criticar Occidental.

// XXX TODO: Confirm li original formate: «korrespondenskurs i
// OCCIDENTAL»

KORRESPONDENSKURS I OCCIDENTAL de Fil. Dr. Bertil Blomé, 10 pág. Sub ti
titul li Sved Occidental Federation ha editet un excellentmen redactet
metodic micri curs de Occidental, consistent de 5 «lettres» e contenent curt
textus, exercicies e lu essential del grammatica, explicat in clar e
populari maniere. Noi constata li absentie del apostrofat lítteres e li
existentie de nov formes, quam in vice de vez, cruz, set, ot, santa --
vece, cruce, sett, ott, sancta, queles vell meriter oficialisation. Li
curs certmen es un bonissim introduction al lingue por nov-aprendentes
con minimal linguistic scolation e simil cursus deve esser editet in
omni national lingues.

DR. GUSTAV GROSSMANN, autor de un excellent e mult vendit libre pri
rationalisation de labore: «Sich selbst rationalisieren» (Verlag für
Wirtschaft und Verkehr, Stuttgart e Wien) accentua in li nov 6-esim
edition de su libre li urgent necessitá de un interlingue e constata:
«Hodie Occidental sembla esser li maxim bon de omni mundlingues
conosset. It es immediatmen comprensibil de persones con linguistic
conossenties.»

NEUE FREIE PRESSE, li maxim grav gazette de Austria, specialmen pri
financies e politica international, inserte in su nró de 27 junio un
noticie pri Occidental, in quel es dit, que nor lingue merite li
atention specialmen de tecnicos, proque it es constructet sur ti
international vocabularium, quel ja es conosset de ili. Ti, qui save un
poc li anglesi o quelcunc romanic lingue, va comprender Occidental sin
explicationes e constatar con plesura, que it ne es repugnant al natural
linguistic sentiment. Li ovre «Occidental, die Weltsprache» es
recomandat quem un tre meritosimen redactet libre del Editoría Franckh,
Stuttgart.

// XXX NOTE: li marca original de págine -72- esset in li sequent
// paragraf:

INGENIEUR-ZEITSCHRIFT, Prag, nro 12  de 11.6.1931 contene un nov articul
pri Occidental, scrit de Ing Julius Bauer. Nor lingue es presentat e
recomandat e li final paroles es: «Via Volapük, Esperanto, Ido,
Neutral, Universal, Interlingua, Medial, etc., on ha hodie arivat a
Occidental, li superioritá de quel es tant agnoscet del esperantistes e
idistes, que lor maxim prominent representantes declara, que Occidental
es li long serchat definitiv form del intercomunicatori lingue del
munde. Per to li plu quam 50-annual combatte por un universal
international lingue vell har trovat su preliminari fine.» -- Noi
expresse nor sinceri mersí pro li instructiv articul del autor, e
permisse nos rectificante addir,
que Occidental essentialmen ne es de «hodie», ma origina ja de 1890,
etsi solmen hodie li fundamental idés de tal pioneros quam Lott e Liptay
es plu generalmen agnoscet, pos li mult provas con arbitrarimen
constructet mecanistic lingues artificial.

PANEUROPA, li reputat jurnale del Paneuropa-movement, contene in su nró
de junio 1931 un recension pri li libre «Occidental, die Weltsprache»,
editet de Franckh, Stuttgart. Li recensente di, que Occidental es un
solution pro satisfar li du postulationes de artificial lingue, quel
have chance de success: facilitá de comprension e facilitá de aprension.
«Occidental possede li caracter de un natural europan lingue e ha
trovat li aprobation anc del scientie. Anc ti, qui relate se abstinent
al pensa pri un artificial lingue, deve ocupar se con Occidental, proque
ti interessante experiment es remarcabil.» -- Noi expresse li espera,
que li estimat jurnale in future va dar a su letores frequent
informationes pri Occidental, quel have li grandissim importantie pri li
realisation del idé de Paneuropa. Just li poliglotticitá de Europa es li
maxim grav impediment por su union! Sin un Paneuropan lingue nequande un
Paneuropa! Occidental es li long desirat Paneuropan lingue.   A.Z.P.

// Errata {{{2
=== Errata

Regretabilmen insinuat se in nró 3 de nor jurnale quelc print-erras
queles noi peti li letores corecter{blank}footnote:[Print-erras ja
corectet in ti edition. Note del editor digital.]:

// XXX FIXED: 2019-07-11: Erras revisat. «imperation» e «desfolhar»
// ancor existet, e esset correctet.

|===
| Pág. e linea | Print-erra  | Deve esser

| 38, 13       | compredet   | comprendet
| 38, 22       | imperation  | (omisset)
| 39, 28       | locca       | loc
| 39, 29       | bolneatorim | balneatorium
| 39, 35       | constatmen  | constantmen
| 41, 41       | oridine     | orígine
| 42, 5        | desfolhar   | desfoliar
| 42, 21       | udvers      | advers
|===

****
Occidental die Weltsprache

Zu beziehen durch die

Occidental-Union, Mauer bei Wien, Postfach 10.
****

// Abonnament de Cosmoglotta por 1931 {{{2
=== Abonnament de Cosmoglotta por 1931

Li simplic abonnament annual custa 0,5 dollar 17 Kc, 2,1 RM, 3,5 ö.S,
2,6 sv. fr., 12,5 fr. fr.

Un abonnament de propaganda custa li duplic precie (1 dollar), in
compensation de quel li administration invia tri exemplares del revúe.

Ples usar por li payamentes sequent postchec-contos: Francia: Paris
26437 (L.M. de Guesnet); Svissia: II, 1969 (F. Lagnel, Chapelle, Vd);
Tchecoslovacia e altri landes: Brno 103.126 (Jazyk mezinárodní).

On posse payar anc per international postmandates o banknotes o
bank-chec registrat lettre al adresse: Jan A. Kajš, Wilsonova 11, Brno
XII, Tchecoslovacia.

Vydavatel a opdovedný redaktor Jan A. Kajš. Typografia Jan Kajš, Brno,
XII.

Novinová sazba povolena reditelstvím post a telegrafu, c, 11.277/VI
1931.

// Cosmoglotta A 78 (1931-09/10) {{{1
== Cosmoglotta A 78 (1931-09/10)

Oficial organ bimensual del Occidental-Union

Consacrat al developation, propaganda e aplication de

LINGUE INTERNATIONAL OCCIDENTAL

'''

REDACTION (manuscrites, printates de exchange e por recension):

A{dot} Z. RAMSTEDT, Villagatun 25, Helsingfors, Finland.

ADMINISTRATION (abonnamentes, subventiones, expedition de Cosmoglotta):

J{dot} A. KAJŠ, Wilsonova Il, Brno X Il, Tchecoslovacia.

Annu X Nro 5 Sep-Oct 1931 (Numeró 78)

ifdef::original-tocs[]

// Contene: {{{2
=== Contene:

- Esque Latino sine Flexione es apt quam lingue international? de Dr.
  C{dot}. W{dot} von Sydow, Lund, pag. 73.
- Versus interlinguistica, de A.Z.R., pag. 80.
- Complet Grammatica, de K. Janotta, pag. 83.
- M. Pirro, de A.Z.R., pag. 86.
- Esque Ido es vermen logic? de Prof. Ric Berger, Morges, pag. 90.
- Cronica, pag. 91.
- Anuncies, pag. 96.

endif::original-tocs[]

// Esque Latino sine Flexione es apt quam lingue international? {{{2
=== Esque Latino sine Flexione es apt quam lingue international?

In Cosmoglotta 1931 Nr 1 esset publicat «Quelc paroles concernent
Latino sine Flexione», un excerpte es un articul pri li Lingue
International, scrit de me por un sved publication. Ti articul ne esset
originalmen intentet por un international publica. Si yo vell har scrit
direct por Cosmoglotta, yo vell har expresset mi opiniones in un altri
maniere. Un replica, un poc arogant, in Schola et Vita, de su redactor
Sr Nicola Mastropaolo instiga me a un nov, un poc plu precis
clarification de mi position in relation a Latino sine Flexione e li
question del Lingue International in general.

// Li postulationes concernent un ver Lingue international {{{3
==== Li postulationes concernent un ver Lingue international

// XXX NOTE: li marca original de págine -74- esset in li sequent
// paragraf:

Yo ne have nequel crede, que li question del lingue auxiliari va esser
soluet per decrete del Liga de Nationes o por altri decretes statal,
antequam li idé essentialmen e principialmen ja ha victoriat per su
propri urgentie. Ti urgentie es dependent del fort beson far li
international relationes plu facil por tal homes, queles besona les, e
del beson far tal relationes plu neutral. Li postulationes queles on
deve posir
concernent un interlingue, depende essentialmen del natura del
international relationes aspirat.

Si it vell acter se solmen pri comercial e ocasional conectiones inter
europanes e asiates o polinesianes -- in ti casu un pidgin-lingue posse
esser usat e it vell suficer. Anc por viages in Europa un pidgin, quel
omni viageant posse far se por su propri usation, vell esser passabilmen
bon por usation in hoteles e stationes de ferrovias. Por tal besones
null interlinguistic movement es necessi.

// Expressivitá, facilitá {{{3
==== Expressivitá, facilitá

In contrari, si it acte se pri un interlingue por li diferentissim
cultural relationes inter li civilisat nationes, p. ex. por scientific
congresses e dissertationes -- in ti casu omni pidgin-lingues es ínapt.
Tande on deve postular un lingue, quel posse expresser omni nuancies del
pensa e formar un scientificmen satisfatori terminologie{blank}footnote:[Li
terminologie folkloric in li articul «De fabula populare» de sr
J{dot} Honti in Schola et Vita 1931 1-3 es totalmen impossibil quam
international scientific terminologie.]. Ultra tal
qualificationes on deve postular ne solmen que omni nuancies del
interlingue deve esser immediatmen comprendet de omni educat persones,
ma anc que li lingue deve esser tam facilmen aprensibil e tam facilmen
usabil, quam possibil, sin que su immediat comprensibilitá e su
possibilitás de nuanciation es diminuet. Ti postulationes es evident por
omni interlingue, ma ili es absolut ínevitabil, si li interlingue aspira
a general usation anc sin intervention del states.

// Internationalitá de vocabularium, derivation, flexion e sintaxe {{{3
==== Internationalitá de vocabularium, derivation, flexion e sintaxe

// XXX NOTE: li marca original de págine -75- esset in li sequent
// paragraf:

Li postulationes, queles yo mentionat ci, have quam axiomatic corolarie
li postulationes pri maxim grand internationalitá possibil concernent
vocabularium, derivation, flexion e sintaxe. Si on vole verificar li
aptitá de un interlingue, on deve comparar su derivates con li
international vocabularium del europan lingues. Ma on deve ne obliviar
comparar anc li morfologie e li sintaxe, queles deve coresponder a lu
medial del europan lingues. Un altri maniere controlar li aptitá de un
interlingue es constatar, esque su paroles adapta se por esser pruntat
in li national lingues. Tal parolformationes quam «malsanulejo» de
Esperanto o «institucuro» de Ido ne existe in
li lexicos del vivent lingues e ne es apt por esser incorporat quam
pruntat paroles, proque null europan lingue es parat usar les. Ili es
contrari al international derivation. Li interlingue deve sequer ti via,
quel li comun tendentie del europan lingues indica.

// «Bellsonantie» {{{3
==== «Bellsonantie»

Sovente on audi postulationes pri «bellsonantie» (eufonie). Un tal
postulation ne deve esser negliget, ma anc ne exagerat. It es
exageration, si on rejecte un ver international parol e substitue it per
un minu international, solmen pro que li ultim forsan «sona plu bell».
Si li italian lingue es opinet quam tre eufonic pro su sonori
parol-finales -o e -a, on ne deve arbitrarimen aglutinar -o e -a al
paroles por far les «plu bell». Li resultate va esser caricatura e
ridicul pompositá.

// Caricaturat simplification {{{3
==== Caricaturat simplification

Li estetic postulationes merite atention anc de un altri vidpunctu.
Chascun save, que un ínnatural deviation del customari lingual usu in
quelcunc lingue es sentit quam alquo tre repugnant, deformi, de ti
homes, por queles it es lor matrin lingue. Quande un foreno, qui solmen
ínperfectmen ha aprendet un lingue, prova parlar it, li resultate es un
sort de pidgin: ínflectet paroles e primitiv ínnuanciat sintax, quam p.
ex. che li verbes present témpore in vice de preterite, null modal
formes, etc. Un tal pidgin ocasionalmen posse servir quam
intercomunicatori medie, ma it resta despreciat quam caricatura del
lingue visat. Li experientie ha instructet me, quam ínagreabil un tal
pidgin es, es it fortia me postular, que li interlingue ne deve esser un
pidgin, in li sense de caricatura de un altri lingue. It ne deve esser
un pidgin-anglés quam Uniti Langue, o un pidgin-latin quam Latino sine
Flexione. Li interlingue deve esser un índependent, autonom lingue, ne
un pidgin de un altri, vivent o mort.

// Fals principies {{{3
==== Fals principies

Ultra li postulationes, queles yo mentionat supra e queles in general es
acceptat de modern interlinguistes, on sovente ancor vide cert special
«principies» presentat: Chascun son -- un signe, chascun signe -- un
son! Null duplic consonantes!

// XXX NOTE: ci esset li marca original de págine -76-

Null flexion! Li flexion deve esser substituet totalmen per auxiliari
particules, sintactic órdine, etc. E prof. Peano have su principie: Null
grammatica!

// Omni ti principies es pur arbitraritás {{{3
==== Omni ti principies es pur arbitraritás

Ili nequande posse esser perductet sin exceptiones. Ili fa li lingue plu
desfacil a comprender e usar. Ili adporta absolut null profite, ma grand
detrimentes. Plu important es sequer to, quo ja es international.

// Latino sine Flexione {{{3
==== Latino sine Flexione

To quo yo ha ja dit ci explica mi position in relation a Latino sine
Flexione. Si Latino sine Flexione vell usar omni international paroles, sive de
latin, sive de altri provenientie, tande yo vell consentir principalmen
con Sr Mastropaolo. Ma esque Latino sine Flexione in realitá ne seque li metode, que
omni paroles in li latin lexico posse esser automaticmen acceptat e
usat? Nam solmen sequente un tal metode on posse directmen utilisar un
latin lexico «ad usu de schola», secun li directives de prof. Peano.
Yo ne posse aprobar un tal superficial solution del vocabularium por li
lingue international. Solmen un part del latin vocabularium es usabil
hodie. Tro mult paroles latin have hodie un totmen altri signification
international. Altri latin paroles es por sempre mort e ínnecessi. E por
quant necessissim expressiones ne existe paroles in un ordinari latin
lexico! Chascun comprende que it es impossibil usar li latin «classis»
por marine, «copia» por armé, «tentamine» por prova, «verbum» por
parol, etc.

Ti remarcas ne significa, que yo principalmen refusa latin paroles, no,
yo vell esser parat acceptar mem un latinitá plu grand quam ti del
present Occidental in tal casus, u un international usu ne posse esser
constatat.

// Li «consilies» del Academia pro Interlingua {{{3
==== Li «consilies» del Academia pro Interlingua

// NOTE: li marca original de págine -77- esset in li sequent
// paragraf:

Li Academia «consilia orthographia latino pro vocabulo derivato ex
latino.» Li consilie es tre mal. Secun li regules del Academia hotel
deve esser scrit «hospitale», e comité deve esser substituet per
«comitatu», ma hospitale e comitatu have un totmen altri signification
international. Pro quo on deve scrir p.e. «protractu», quam fa un
conosset autor in Schola et Vita, in vice de «portret», usat in
anglés, francés, german, scandinav, russ, polonés, etc.? It sembla
que null nation usa hodie un form «protractu», e verisimilmen ti form
nequande havet in li latin un signification simil al modern. Li anglés
lingue usa to protract, ma it significa retardar, ajornar! Pro quo on
deve scrir «addirectione» in vice de adress? O «ingeniario» in vice de
ingeniero, malgré que on have H ingeniero, I ingegnere, F ingenieur, A
engineer, G Ingenieur, Sc ingeniör, R ingenier, Pol inziynier, Tch
inzenyr? Ci solmen quelc practic exemples de to, a qual absurditás ducte
li «consilie» del Academia. Lu sol rational es serchar un form e un
ortografie, quel es tam international quam possibil. Ma on ne deve
serchar un imaginat internationalitá, forsan existent in li latin lingue
ante 500 o 1000 annus. To es pur archeologie. It es plu bon
saver quo es international hodie, in nor propri témpore. Solmen per tal
procede on posse expresser se talmen, que on es bon comprendet. E li
principal scop del lingue es ya far se comprendet.

Mult altri «consilies» del Academia es de simil qualitá. Ili ducte a
anomalies e desfacilitás. It ne vale que Latino sine Flexione «jam servi a suo
auctore et suffice.» Too quo forsan sufice por un matematico e
astronomo ne sufice por altri homes, queles ocupa se con plu variant
intelectual temas e pro to besona un lingue plu variabil e flexibil con
plu rich nuanciation, Yo va ci mentionar ancor quelc punctus, queles yo
trova maxim criticabil e repugnant.

// Null grammatica? {{{3
==== Null grammatica?

Prof. Peano asserte, que grammatica es sin valore e refere al chinés
lingue, quel, secun su testimonie, «ne habe grammatica». Il consilia,
que on deve scrir li vocabules sub form citat in cert lexicos e
supresser omni ínutil elementes. Li resultate va esser un lingue sin
grammatica. «Tale lingua es tam claro quam un lingua cum grammatica».

// NOTE: li marca original de págine -78- esset in li sequent
// paragraf:

To es un profund erra. Ne existe un lingue sin grammatica. Li chinés
have un _tre complicat_ grammatica (vide p. ex. Jespersen: Die
Sprache, pag. 354). Sr Peano confuse grammatica e morfologie, quel es
solmen un part del grammatica. Li chinés ne have un morfologie, ma in
vice de it _tre numerós e subtilissim regules_ pri li position del
paroles in li frase, pri usation de «vacui paroles», queles servi al
grammatical scopes, etc., regules tre desfacil a aprender
por europanes, queles ya ne es acustomat a un tal tip de lingue.

Si on have li idé, que flexion e mem derivation deve esser abolit, on
deve substituer li manca de morfologie per sintactic regules. Ma prof.
Peano vole null grammatica. Li resultate ne es un lingue, ma un
acumulation de paroles, de quel li rect sense es tro sovente tre
desfacilmen comprendet.

«Distinctione de partes de oratione: substantivo, adjectivo, verbo,
adverbio, praepositione, es relativo ad lingua cum flexione et habe
nullo valore logico», asserte prof. Peano. Ma omni lingues de Europa es
lingues con flexion, e solmen un tal tip de lingue es apt servir quam
international lingue por europanes. Etsi li distinctiones mentionat vell
esser sin logic valore (quo es contestabil), li scop de un lingue ne es
presentar logic valores, ma lingual valores: t. e. intercomprension. Yo
refere al articules de Ramstedt: «Li psicologic e sociologic caractere
del lingue», Cosmoglotta, no 39 e 40, o in «Occidental, die
Weltsprache».

// Defectes del sistema {{{3
==== Defectes del sistema

Latino sine Flexione usa ablative masculin del latin adjectives, finient per -us, -a,
-um, quo yo trova absurd. Ne solmen -us, -a, -um ma anc -o es ya ci
finales de génere. Pro quo ne omisser ti finales, si on ne vole
expresser génere per li adjectives? In omni casu just ti adjectives
postula un special regul. Bono es masculinum de bonus, bona, bonum.
Esque it ne vell esser plu rational dir «bon femina» quam «bono
femina»? It es íncontestabilmen repugnant por omni persones, lingualmen
educat.

Li consilie ne usar infinitive, ma solmen li verbal tema, es anc un
consilie, quel es strict contrari al general europan, ergo international
usu e quel fa li lingue desfacilmen comprendet.

Li consilie ne usar articules es contrari al lingual usu in omni romanic
e germanic lingues, ergo contra international usu. Resulta un lingue
povri de nuancies e mal comprensibil.

// NOTE: li marca original de págine -79- esset in li sequent
// paragraf:

Expresser «va esser» e «vell esser» per «i es» e «i ad es», es ni
latin, ni international. Pro quo li Academia consilia
un tal construction, quel null hom comprende sin penibil traduction in
conformitá al natural expression?

Li manca de nuanciation in li lingue del Academia es tre fatal. It fa li
sense de mult frases plu o minu enigmatic. Sovente on naturalmen posse
soluer li enigmas tre bon, in multissim casus li letor es fortiat
meditar durant un cert témpore pri to, quo li autor del articul vole
dir. E proque ad ultra li paroles sovente apari in íncustomari formes o
es archeologic raritás, li sense del enigmas ne posse esser
conjecturat.

It es clar, que un seriosmen intentet international auxiliari lingue ne
deve esser tal. It ne es suficent referer a to, que li lingue ya es usat
in «Schola et Vita», nam quant letores lee li articules de it por
seriosmen aprender alquo de lor contene? Ti, qui prova scrir un grand
scientific ovre (filologic, historic, filosofic) in Latino sine
Flexione, va trovar bentost, que il ne posse clarmen expresser to, quo
il vole dir, e null altri hom have li patientie suficent por tal
solution de enigmas, nam un penibil labor es necessi por comprender to
quo es scrit.

// Apelle al homan vanitá? {{{4
===== Apelle al homan vanitá?

Ti fact, que li Academia ha decidet dar tal consilies, yo ne posse
explicar per altri maniere quam per to, que li Academia apella a
coquetteríe e vanitá de su membres. It es imposant saver latin, e pro
que ili ne have témpore, ni energie por apprender li ver latin, ili vade
li plu curt via, indicat del Academia, e usa un pidgin-latin, ne pro
beson, ma pro coquettar. Ma un tal vanitá have null cos a far con li
real beson de un international lingue.

// Heresie es progress {{{3
==== Heresie es progress

Ma existe espera, que li Academia pro Interlingua ancor va far services
al interlinguistica, nam it have li prudentie dir a su membres, que it
totmen ne es necessi sequer su consilies. Ti, qui prefere, posse sequer
li via del san ration e usar articul, omisser ínnecessi vocales,
introducter flexiones, necessi por un modern lingue, etc. Li Academie ne
desaproba heresie de su propri doctrines, forsan comprendente, que just
in heresies jace li sol possibilitás de evolution e progress.

// NOTE: ci esset li marca original de págine -80-

In li sam numeró de «Schola et Vita» trova se un articul de un tal
heretico, Sr Henk Bylsma. Su lingue es comprensibil immediatmen e sin
desfacilitá, nam il ne scri sub form de enigmas, ma usa li medies de
expression in modern lingues. A ti principies, queles il proposi, anc yo
posse adherer, etsi yo pensa, que quelc de su paroles posse esser
substituet per plu bon. Ma Sr Bylsma ne seque li mal consilies del
Academia, il usa su san ration.

// Versus interlinguistica {{{2
=== Versus interlinguistica

Senior Dénes Szilågyi in Budapest es li autor de un brochura con li
titul «Versus Interlinguistica», edition Schola et Vita, Via E.
Pagliano 46, Milano (insertet anc in li jurnal Schola et Vita 1931 4-5).
Il merite nor gratitá e admiration pro ti ovre, quantitativmen micri,
solmen 24 págines, ma qualitativmen un del maxim grav contributiones a
nor yun scientie, quel jamá ha esset publicat. Sr Szilágyi ha provat in
ti ci ovre conscientiosmen colecter e exposir li resultates del
explorationes e experimentes del interlinguistes, adjunctente su propri
observationes. Proque il pena in scientific maniere analisar e definir
li conceptiones e términos, e proque su installation al problemas es
serios e ínpartial, su dissertation es superior al maxim mult
interlinguistic publicationes, anc tis scrit de reputat scientistes,
queles, quam noi save, sovente es inclinat expedir summarimen li
questiones del interlinguistica per frases o quasi-solutiones.

Li unesim part del brochura: «Principios de Interlinguistica Generale»
tracta in 23 curt paragrafes p ex. li sequent questiones: definition de
interlinguistica, su justification quam scientie, definition de
interlingue, diferentie inter «interlinguistica general» e
«interlinguistica normativ», un tre curt resumate del historie del
maxim important interlingues, li jure de interlinguistica general
evaluar li interlingues de social vidpunctu, li sociologic vidpunctus
pri success de «movementes» in favor a un sistema e li rol de lor
«ductores», li psicologic vidpunctus pri li individues interessat in
production de interlingues.

// NOTE: ci esset li marca original de págine -81-

Yo es convictet que chascun letor con joy va far conossentie con li
observationes de Sr Szilégyi e consentir, que ili in general es precis e
concis.

Li autor discerne inter «interlinguistica generale», quel os «studio
historico e comparativo de interlinguas» e «interlinguistica
normativo», quel es «systema totale de theories et technicas serviente
ad productione de interlinguas». It sembla me, que li términos
«historic interlinguistica» e «constructiv interlinguistica» forsan
vell esser suficent e plu clar.

Su observation pri li grav rol del caractere de ductores por li success
de un movement, sin dúbit, es tre just, benque li success naturalmen
depende anc de altri, intern e extern factores. Il indica, que li
adherentes de Volapük format un secta, sat fanatic, ma támen Volapük
devet perir pro li tro sever person de su autor. «Li caractere de un
clement patre de su autor, fat possibil a Esperanto superviver un
reformation (de Ido), e ti ultim presenta un caracteristic image de omni
reformation, conceptet secun li schema: surrection contra li patre. In
céteri, che Esperanto noi posse sequer in maxim bon maniere un analogie
al religios movementes, it observa mem rituale, ceremoniale, e alquant
-- mite. Altri sistemas de interlingue, etsi providet per perfect
rationalistic motivation, ha devet perir pro li ínpaternal person
ductent, e pro particularitá de ultra-individualistic adherentes, qui ne
ha posset identificar se in suficent maniere con li ductor.»

Ma apen posse un person, quel ne es adept del psicoanalitic theories de
S{dot} Freud, subscrir li supositiones de Sr Szilégyi pri li existentie de
cert latent erotic instinctes, queles vell seducter homes al invention
de interlingues.

// NOTE: li marca original de págine -82- esset in li sequent
// paragraf:

// XXX FIXED: "conjectiones a adjunter" -> "conceptiones a
// adjunter", secun errata in Cosmoglotta A 79 (nov-dec 1931).

Li duesim part: «Dictionario terminologico de Interlinguistica» es,
quam Sr Szilégyi admisse in un curt prefacie, solmen un rudimentari
enciclopedie, ma it es tamen li unesim interlinguistic enciclopedie
existent e li fructe de respectabil labor. It es astonantmen rich de
contene, etsi naturalmen li letor vell posser trovar alquel términos e
conceptiones a adjunter. Manca por ex. 1) li 3 important términos de
prof. Couturat, li principies de Ido: «unasenceso, renversebleso,
logikaleso», 2) li retroverbalisation
de verbal substantives («back-formation» in li anglés) usat de Lott:
elekter de elektion, de v. Wahl: conjecter de conjectura, e radicalmen
de Petrachevitch: ego evolut de evolution, 3) li psicologic e sociologic
postulationes pri li interlingue, accentuat de me in oppsition a logic e
individualistic-dictatoric principies, 4) li «ideisme» de Esperanto
(«la interna ideo»), 5) autonomie de afixes quam in Esperanto, 6)
universalisme secun Cosman de Milner e occidentalisme quam che
Occidental, 7) definition del notion «autor» de un lingue, etc.

De mult vidpunctus it es a regretar, que Sr Szilégyi ha tractat li
questiones tro curt e tro concis, usante términos, conosset solmen de
specialistes de respectiv scienties, e que il totalmen omisse exemples.
Yo opine que li brochura vell har posset esser scrit in plu populari
maniere, sin esser minu scientific. Yo forsan ne erra tro mult, si yo
crede, que li majorité de persones interessat por interlinguistica ne es
tam versat in questiones e términos, que ili, sin mult drastic exemples
ad ocules, posse concepter li teses e deducter li practic consequenties.
Li cáos in li conceptiones es li cause del cáos in li practica. Mersí a
ignorantie e dilettantisme existe li fertil terren por li numeros
systemas, queles es elaborat e presentat de su autores al publica quam
li ultim parol del interlinguistica, garantit li maxim nov, maxim bon,
sin defectes, etc. Pro li sam causes ili sempre posse trovar fervent
adherentes, queles arangea un «movement» e invelopa se in discussiones
e polemicas con li adherentes del altri sistemas -- un spectacul, quel
posse esser continuat ad ínfinit.

Noi have anc a luctar contra conscient obscurantisme, quel pro «tactic
motives» tace pri coses, considerat ínfavorabil.

Tárnen noi deve esperar, que plu vast e plu profund conossentie va far
un grand númere de sistemas e discussiones superflú e ducter a plu grand
concordie, unitá e sinceritá. Noi ya ne deve cessar creder con Socrates,
que si li homes vell saver plu, ili vell errar minu.

// NOTE: li marca original de págine -83- esset in li sequent
// paragraf:

Til nu ne ha existet un instructiv e impartial «Manuale de
Interlinguistica». Li present ovre de Sr Szilägyi es li unesim passu
vers un tal. Forsan it ne vell esser
impossibil arivar in future a convergentie inter vergent directiones
interlinguistic, si li activ persones vell posseder li sam gradu de
erudition pri li temas e have li sam vole trovar li veritá. Probabilmen
it es un simil espera, quel ha motivat li proposition, presentat de Sr
W{dot} Jezierski in Schola et Vita, pri li institution de diplomas pro
studies in Interlinguistica.

Li unesim preparatori passu por realisar ti idé vell esser li
elaboration de un Manuale de Interlinguistica. It deve contener p.ex.:
1) li historie del idés, persones e movementes, 2) un critical e
exhaustiv examination del sistemas, sin misericordie exposiente a luce
lor tecnical defectes e linguistic errores, 3) un dictionarium
interlinguistic e 4) un bibliografie con indication de important libres
e publicationes, linguistic e interlinguistic.

Proque Sr Szilágyi declara, que il ne posse continuar su interlinguistic
studies, li autoratu de un tal Manuale evidentmen apartene a Sr
Jezierski, qui es li sol existent lector de cosmoglottologie, e qui,
quam il informa, in li universitá de Cracovia ducte curses de
interlinguistica desira reservar se li maxim important rol in
«commissiones internationale permanente pro examine in linguistica
normativo», proposit de il.

Secun mi opinion un tal Manuale deve esser scrit ne in un artificial
lingue, adminim ne in li desfacilmen comprensibil Latino sine Flexione,
ma preferibilmen in li anglés lingue. It sembla me, que li american
association I.A.L.A vell haver un excellent ocasion fortmen propulser
li interlinguistica, e in li sam témpore anc su propri studies, per
financiar li printation del pret manuscrite, aprobat de competent
persones.

// Complet Grammatica de Occidental {{{2
=== Complet Grammatica de Occidental

(10-esim continuation)

D{dot} Prefixes (Continuation).

// NOTE: li marca original de págine -84- esset in li sequent
// paragraf:

// XXX TODO: Confirmar «sui-cid[ie]»:

Self- (pronomine) es usat quam reflexiv prefix ante verbal substantives
o participies: self-abassament, self-abnegation. self-actent(automatic),
self-admiration, self-amore, self-cludent, self-conossent(ie),
self-confident(ie), self-conscient(ie),
self-conservation, self-controll, self-defension, self-mortat(ion)
(=sui-cid[ie]), self-negligent(ie), self-preservation, self-respect,
self-sacrificie.  In li sam sense on usa li grec prefix auto-; cp. in li
parte F.

Sub- (preposition) signifiea «sub-»: subaltern, subdivision, subjecter,
subjugar, submarin, submisser, subordinar, subrider, subscrir,
subsister, substantie, substituer, subtasse, subtener, subterran,
subtra(c)tion, subvention. Assimilation total ante c, f, g, p: succeder,
successar, succumber, succurser, succusser, sufficer, suffix, suffocar,
suffusion, suggestion, supplantar, suppleer, supplicar, supportar,
supposir, suppression; su- ante sp-; suspecter, suspirar, in quelc casus
sus- ante tenues (c, p, t): suscepter, suspender.

Tra-, tran- vide li sequent prefix.

Trans- (preposition) indica un transition: transaction, transalpin,
transatlantic, transfigurar, transformar, transfuser, transgresser,
transit, translater, Transleithania, translucid, transmarin,
transmigration, transmisser, transocean, transpacific, transpadan,
transparent, transportar, transrhenan, transsubstantiation, transsuder,
Transsylvania, transversar; assimilation in tran- ordinarimen ante sc e
sp: transcendent, transcrition, transpirar; assimilation in tra-
ordinarimen ante d, j, in poc casus anc ante m, v: tradition,
traduction, traject, tramontana, traverser, travestir.

Ultra: (preposition) caracterisa alquo exagerat, translimitat:
ultraclerical, ultradecolletat, ultraliberal(ism), ultramarin,
ultramontan, ultraorthodox, ultrarevolutionario, ultraroyalist,
ultrarubi, ultraviolett(i).

Vice- indica functiones exercit in subordination o substitution:
viceadmiral, vicechancelllero, vicecomte, viceconsul, vicedelegat,
vicepresidente, vicerector, vicerey, vicesenechal. De «vice» forma se
li verb «vicear» (sinonim de «substituer»), li substantives
«vicario, vicariatu» e li prepositional locution «in vice de».

Remarcas:

(1) On mey atenter que anc pluri prefixes posse intersequer, p.ex.:
inter-suc-curser, pre-dis-position, re-com-pensar, e mult altri exemples
in supra sub li divers prefixes.

(2) On mey evitar li compositiones ínnatural con li preposition pri: ne
pripensar, ma pensar pri… o reflecter, meditar, considerar; ne
priparlar, ma parlar pri… o discusser, tractar, mentionar.

E{dot} Compositiones con imperatives.

// XXX TODO Confirmar corection ja fat: "o un imperative" -> "u un imperative":

Composit paroles, u un imperative es li determinative, unesim part e un
substantive, adjective, particul, infinitive o mem un altri imperative
constitue li altri, sequent partes (t.e. stereotip frases, usat quam
substantives) posse esser format in Occidental in li sam maniere quam in
mult lingues romanic, germanic e slavic. Quelc exemples ex natural
lingues: Latin: fac-simile, fac-totum, noli-me-tangere, vade-me-cum,
Italian: rompi-capo, spazza-camino, salt-im-banco, Hispan: besa-manos,
pasa-calle. Port.: papa-gente, corrimao (curre-manu), Francés:
rendez-vous, tourne-main, vole-au-vent, German: Vergiss-mein-nicht,
Stell-dich-ein, Spring-ins-feld, Tauge-nichts, Anglés: forget-me-not,
cast-away, look-out, Dan: Forglem-mig-ej, Sved: förgät-mig-ej, sup-ut,
pass-opp, kryp-in, Russ: Vladi-vostok, Tchec: lam-zelezo, etc. etc. Ci
quelc exemples de to, qualmen tal paroles posse esser composit anc in
Occidental:

// NOTE: ci esset li marca original de págine -85-

Besa- (del verb besar): besamanu {equals} manubesa, besafront, besaped.

Chassa- (in li sense de «forpussar, escartar»): chassalápide (de
locomotives), chassanive.

Craca-: cracanuce {equals} nuciecracator.

Garda- (del verb «gardar») alquo contenent, protectent, alqui gardant:
gardacórpore, gardacrayon, gardamoné (= moné-bux, moné-scaf),
garda-manjage (= scafette con rete metallic por conservar alimentes),
garda-ocul (oculecran, oculscren), gardarobe, gardastrad, gardavia (de
ferrovias).

Para- (de «parar» {equals} defender contra) defensive, preventive contra:
paraballe, parachoc, paracadida, parafango, paraflamme (= pumpe de
incendies), parafoy, parafulmin, parafum, paraglacie (garnitura de
planes circum li naves in li mares polari), paraluce, paramoskito,
paranive (apu e súper vias), parapluvie, parasol, paravente.

On ne mey confuser ti prefix verbal con li afix originalmen grec in
parábol, paracentre, paraphrase, parapsychic, etc., quel significa
«apu, preter, trans».

Passa-: passatémpore, passaparol, passapertot, passa-passa.

Porta-: alquo portant o tenent: porta-agul'e, portacigar,
porta-cigarette, portacrayon, portademistrump, portafolie, portamantó,
portamoné, portapantalon, portapaper, portaplat, portaplum,
portastrump.

Pesa-: pesalettre, pesalacte, pesaspirit, pesamoné.

Rupte-: rupteglacie (avan pont-pilares o al prore de nave), ruptecap.

Tira-: tirabuton, tiracorc (= corcscruv), tiraped (del sapatero),
tirascruv (= scruv-clave, scruvuore).

Torna-: tornasole (= heliotrop), tornamanu (= moment).

// XXX TODO: Confirmar ca li sequent part es li fin de ti-ci capitul
// del complet gramatica, o li comensation del articul pri M. Pirro:

Li cardinal principies de Occidental
es maximum de lingual usu international, pro li sam cause pro quel li
usu es normativ por li lingues national. To quo es actualmen
international, sive in vocabularium, sive in grammatica, ne es permisset
changear mutilar secun subjectiv idés. Li international vocabules es in
Occidental analisabil in su elementes. pro que li regules del derivation
de Occidental es identic con li existent international. Nov paroles es
format solmen in analog maniere e deveni identic con li frequent
nov-formationes del terminologie international. Li tresor del cultural
paroles international, queles vive latent in li lingues national ha
recivet autonomie in Occidental, quel pro to ne es inventet, ma
decovrit. Occidental es li resultate del quarant-annual linguistic
exploration, quel comensat ja circa 1890.

// NOTE: ci esset li marca original de págine -86-

// M. Pirro {{{2
=== M. Pirro

[quote, M. Pirro]
____
Quo noi vide hodie circum nos? Li vapor transporta nos con rapiditá
enorm de un fin del munde a un altri. Li electricitá transmisse in un
moment nor pensas a extraordinari distanties. Partú regna industrie,
artes, comercie. Li uniformitá del moné (!), del pónderes e mesures,
tende a expander se universalmen. In null epoca noi ha videt un simil
exchange de idés e de productes. Li relationes international elarga se
plu e plu per chascun die. It do es necessi far se comprendet in li tot
munde. Ma it es impossibil a un hom, quamcunc inteligent il mey esser,
de haver témpore e ocasion por aprender omni lingues. Quo do noi besona?
Noi besona un nov lingue, un lingue facil e apt por omnes, por li
ignorant e li doct, un lingue, alquant comercial, si on posse expresser
se talmen, li studie de quel ne custa alcun efortie de labor.

Ma, forsan, on ve dir nos, pro quo crear un nov lingue? Proquo ne
prender un de tis, queles ja existe? It es ver -- ma quel prender?
Chascun popul va voler emfesar li avantages de su propri lingue. Noi va
prender null, o plu bon noi va prender omnis, proque noi ve selecter in
chascun lingue li paroles maxim conosset e maxim facil a pronunciar, noi
ve hauster principalmen ex li latin. -- Si noi hat volet crear un lingue
totalmen nov, sin egardar tis queles ja existe, nor labor vell har esset
plu facil, noi vell har posset evitar mem quelc irregularitás in li
derivation del paroles. Ma por atinger nor scop noi deve respectar to
quo es generalmen acceptat. Talmen, quande li teorie e li practica
contradi unaltru, noi ha sempre preferet li practica…
____

De u ti citate? Ex li prefacie de un antiqui, nu tre rar libre, printat
in 1868 e portant li titul «Langue Universelle, per M. Pirro». Ergo
scrit 63 annus ante nu, ma quam actual, quasi scrit hodie! In 1868
Zamenhof ancor esset un púer de 9 annus, e solmen 10 annus plu tard, in
1878, il arangeat ti festa por su camarades, quel li pretensiós yuno
nominat «li die de nascentie del universal lingue»! E ne antequam in
1879, 11 annus plu tard, eventet li misteriós nocte, quande petre
Schleyer havet li divin revelation, de quel originat Volapük.

// NOTE: li marca original de págine -87- esset in li sequent
// paragraf:

Li libre de Pirro ne es un tal micri brochura o foliette, quel mani
autor de interlingue ha pensat sufficent por perfectionar li munde. It
contene 31 págines grammatica, fraseologie, lettres e dialogs, 109
págines vocabularium frances-universal, e 260 págines «verb-bibel», to
es, vocabularium
universal-frances, angles, german, italian e hispan. Un respectabil
labor! E li sam libre aparit in traductiones german, angles, hispan e
italian.

Li grammatica es tre interessant e prepara nos mult surprises. Ci solmen
un curt resumate de lu essential:

Articules: el (sing.), li (plur.), un.

Substantives: Null casu, null categoric finale. Sing.: un kaval, un ben
kaval; plur.: kaval, ben kaval.

Adjectives: invariabil. Comparation: varm (calid), varmer, varmest, o
varm, mer varm, mest varm. Subst.: dai (die), adj.: daili, adverbie:
dailit (quam in scand.: dag, daglig, dagligt, u li ultim g-s es mut).

Pronomines: Personales: i -- tu -- il, nos -- vos -- ili (esque illi es
conosset?), existe anc obliqui casus: me -- te -- eil, enos -- evos -- eili,
se. Possessives: men -- ten -- sen, nor -- vor -- lor (conosset?).
Demonstratives: dit -- dat. Interrogatives e relatives: ke -- kei.
Indefinites: on, un, tot, nul, alter, tal, self e jed (chascun).

Numerales: un, du, tri, quat, quint, sex, sept, okt, nov, dec, undec,
etc., duta, trita, etc., cent, mil, milion.

Verbes: esen (esser), esant (essent), esed (esset), i ese (yo es), i
esed (yo esset), i habe esed (yo ha esset), ma: i esrai (yo va esser), i
esrais (yo vell esser). I ese lobed (yo es Iaudat), etc.

Prepositiones: ad, de, ex, in, inter, kon, kontra, per, post, retro,
sin, sub, til, tra -- quam in Occidental, adkaus (caus), kontravil (malgré),
prox (apu), um (circum), up (sur), uper (supra).

Conjunctiones: e, o, ma, quan(de), benke, ke, perke, proke, perke,
postke, si -- quam in Occidental, den (do), ed (anc), ferner (adplu),
nonminder (tamen), indit (durant), kom (quam), so (tam).

Afixes: arki-, mis-, mal-, re-, ab-, de-, ad-, ex- quam in Occidental, dis-
anc des-, ob- -- opposition, -in sufix por feminines, -iet diminutiv,
-tol instrument (rastol {equals} rasuore), -stan loco kavalstan, cavalliera),
-nes general sufix por substantivation (mild -- mildnes, klement --
klementnes), -sion verbal substantives (moderatsion, anc moderatnes).

Li majorité del vocabules in su «verb-bibel» es li international-latin,
ma noi trova anc mult germanic, mem quelc grec. Su lingue, quel il
nominat «Universal Glot», fa un tre «modern» impression, quasi alquo
inter catalan e nord-germanic. Lass nos escutar un dialog in universal
glot:

____
Ben dai, meni senior, i ese inkanted reinkontraen evos, i habe vided
evos her in London e ditdai nos finde enos in Skotland. Dikt me ex ke
land vos ese!

I habe perkursed el Holland, i habe visited seni principal citad, li
Hollander ese molt amatli gent, ili ese mild e vorkli, lor konmerk ese
molt extended, on finde Hollander in toti land e pertot ili ese amated
e prised.

// NOTE: ci esset li marca original de págine -88-

Si nos vile venten (venir) in nor hostel, vos etrai (va mangear) kon
enos, vos findrai da un ben tabel e ben knmer, fir e ben bet (foy e bon
lette).
____

In li libre trova se anc un raconta: Mamud e sen minister, ex quel ci un
excerpte:

____
Ke Dio adkorde un lang viv ad el sultan Mamud; so lang ke il governe
enos, nos manku nonk (nequende) ruined dorf.

Ili kontinuated, dikted el visir in terment (in fine), goderant se per
el desolatsion, ke, kom ili pretende, propagate se mer e mer jed dai.
Ma, kom tu varted, i viled non resten mer lang, den i denked tu poted
esen anpatant (impatient) e tu vise (tu save) kom i trepide anplesen
(desplacer) te.

El stori dikted, ke el sultan esed exmoved per dit fabel, ke il
rekonstrukted li citad e dorf; redukted el tribut, ex ke el land esed
uperladed (supercargut); e, ex dit temp, il konsulted ei ben de sen
popel.
____

Li material base de su lingue es li sam international paroles, queles es
usat in omni modern interlingues e de ti vidpunctu Pirro esset mult plu
avansat quam su successor Schleyer. Maxim interessant es notar li
elementari analise, a quel il subjecte li international paroles, e ci il
monstra se superior a Zamenhof. Pirro colecte e studia li international
paroles e lor derivation, il desmonta les e composi les denov, e proque
su derivatori sistema in general es identic con li international, il da
les nov vive in su lingue. Zarnenhof prendet li international paroles
sin analisar les, quam integri «extran» paroles, li derivation de
queles have nequo comun con li derivation de Esperanto. Pirro ne scri
«agordi» quam Zamenhof, ma «ad-kord-en» (ac-cord-ar), ne «renkonti»
ma «re-in-kontra-en» (re-in-contra-r), ne «asekuro» quam in
Esperanto, u ne existe li elementes, ni «sekur» ni «a» ma
«ad-sekur-ant-nes». Adplu es remarcabil tal paroles quam «ad-cept-en»,
«ex-fekt-en» (acceptar, efecter), e autonom verbes «cepten» e
«fekten» (prender, far). Curtmen: Pirro monstra un profund comprension
e conossentie pri li vive del paroles, un plu fin filologic talent quam
Zamenhof, qui stat quam barbaro in relation al heredat tresore de latin
cultur-paroles, mutilante les e despreciante lor structura.

// NOTE: li marca original de págine -89- esset in li sequent
// paragraf:

Presc genial es li metode de Pirro soluer li gordian nod del derivation:
li verbal substantives per -ion. Il aplica con preferentie
retroverbalisation quam in li angles: inplikaten, kapitulaten, moderaten
(mem pregaten, amaten) --
o il departi del original verbal tema: poseden, previden, konmiten, e
per adjunction de ún sufix -sion il recive in omni casus: inplikatsion,
kapitulatsion, moderatsion, posedsion, previdsion, konmitsion!

Null inter linguist sembla har esset tam consequent quam Pirro in su
vocabulari analise e quant concerne li prova unir regularitá e
naturalitá il distantia sr de Wahl.

Esque it pro to es astonant, que mem li doct professor Jespersen
confesse, il «constantmen recurre al libre de Pirro con li grandissim
admiration, proque it expresse principies, queles ne esset aconosset
antequam mult plu tard»? Esque il es li sol autor de un interlingue,
qui ha fat talmen?

Qui esset M. Pirro? A ti question yo ne posse responder e it sembla que
nequi posse dar in formationes. Couturat scri nequo pri li person in li
grand «histoire de la Langue Universelle», il mem ne savet su
pronomine. Il mentiona, que li libre de Pirro esset publicat in german,
con traduction francés e anglés. To es verisimilmen fals. Li clar e
simplic stil de Pirro, li preponderant romanic parol-materiale in su
lingue, li raritá de pur alt-german vocabules e anc un altri fact
indica, que Pirro ne esset un germano, ma un franceso, e que li frances
edition es li original. Examinante li libre de Pirro yo fat un
interessant decovrition. Sub li covriment del libre existet un altri
covriment aglutinat, quel portat li titul: «Essai d'une Langue
Universelle par MM. Pirro et L. A. Bar-le-Duc, L. Guèren et Cie, 1868.»
Li lingue ergo esset creat per colaboration de du homes, de queles li un,
L{dot} A., abandonat it, pos que li libre ja esset printat, e Pirro devet
serchar un nov editor in Paris, Gustave Retaux. E forsan Pirro es solmen
un pseudonime?

Al glorie de Zamenhof sta erectet monumentes, li nómine de Schleyer ha
esset gravet in marmor. Lor precursor e mastro, Pirro, ha esset honorat
-- per oblivie.

// Citates {{{2
=== Citates

// XXX NEW: Li titul «Citates» esset mettet in ti edition.

[quote, O. Leibecke]
____
Li fundament del ver labor es: capabilitá de concentration. Ma li max
mult homes es tro distract; ili nequande abandona li stadie de ínquiet
infantie.
____

[quote, O. Leibecke]
____
In li practic vive on finalmen deve prender fix tendentie, mem si it es
risibil.
____

// NOTE: ci esset li marca original de págine -90-

// Esque Ido es vermen logic? {{{2
=== Esque Ido es vermen logic?

[.author]
De Prof. Ric BERGER, Morges, Svissia.

On save que li grand argument del idistes contra Occidental es que ti ultim
lingue ne es «sat logic». Ido, secun nor criticantes, mult supera Occidental.
pro que sol it have un derivation «logikoza». Li «logikozeso» de Ido
es li max frequent object del articules linguistic del idistes. Ancor in
li ultim numeró del revúe Ad-Avane es repetit li sam assertiones
laudativ pri li logica de Ido comparat a Occidental.

It sembla me que on vell dever finalmen controlar li veritá de tal
assertiones. Li sequent exemples, queles ne es li sol, va monstrar li
valores del criticas idistic.

In Ido li adjectives fini per -a. li nómines per -o. Do quande on deriva
del adjectives bela, granda, etc, etc., li nómines con -o, li paroles
belo, grando. etc., deve significar in Ido qualcunc idé nominal
(qualitá, person, cos). Tamen, secun li derivation idistic, to significa
solmen -- un person! Ma u es do li idé de person, de ente vivent in li
finale -o? Ci es absolut necessi, secun li logica, un special sufix. In
Esperanto on adjunte -ul, e in Occidental -o (-a por li feminin). Li minst logic
del tri lingues es do -- Ido!

Couturat self, li autor del sistema de derivation in Ido, ha confesset
li ínlogicitá de Ido. In Progreso nro 10 il scrit:

____
Esus same arbitriala, same kontrala a la strikta renversebleso pozar:
belo -- bela kozo (belajo) kam pozar: belo -- bela homo o persono. La du
esas egale kontre la logiko, o plu juste, exter la logiko. Segun la
strikta logiko, on devas tacar nulo ed expresar omna elementi di
l'ideo… on devus sempre uzar sufixo sive por la personi, sive por la
kozi. Pro quo ni ne adoptis tala sufixo? Simple pro ke praktike ol ne
esas necesa. Nam pro ke on havas sufixo specala por indikar la kozi,
nome -aj, on ne bezonas sufixo specala por indikar la personi:
I'absenteso di sufixo suficas por to ne obliviez ke la questiono neplu
esas di strikta logiko, ma di praktikal komodeso).
____

// NOTE: li marca original de págine -91- esset in li sequent
// paragraf:

Li conclusion es do clar: un grand parte del derivation de Ido
(adjectives -- nómines) es, secun li confession de su autor self,
contrari al logic a, ma por justificar it on invoca li practic comoditá.
Ma alor pro quo
criticar Occidental quande, pro li sam practic comoditá, it ne usa un
derivation absolutmen logic? To on vell dever explicar nos.

Duesim exemple: Omni verbes finient per -esar e tam abundant in Ido
posse significar just du idés contrari! Por ex. trovesar, videsr,
uzesar, etc, significa logicmen esser trovant -- tam bon quam esser
trovat e li unesim signification es plu natural pro que li verbes
trovar, etc. have un sens activ.

E tamen, secun un regul arbitrari de Ido, trovesar -- deve significar
esser trovat. Ti arbitraritá sovent astonat li idistes e in Progreso nro
19 un colaborator fa remarcar que «ne la logiko, sed la konvenciono
posible permisas la uzo di trovesas, vice la plu logikala trovatesas.
Trovesas logike haves preske la sam signifiko kam trovas.»

To es evident, mem evidentissim. Ti parte important del derivation
idistic es un bell exemple de arbitraritá, o, quam li idistes nomina it,
de «convention». Ma tande pro quo sempre cavalcar sur li «logica»,
sempre repetir que un lingue international deve esser basat sur li
«logikozeso», e que sol Ido satisfa ti condition?

In Occidental on usa trovar. esser trovat, mult plu logic, comprensibil
e natural. In plu li form «il es trovat» ne es plu long quam «il
trovesas».

In conclusion, noi posse, noi deve protestar contra li fals criticas de
nor camarades idistes e noi invita les studiar li supra exemples e
explicar nos u jace lor logica!

// Cronica {{{2
=== Cronica

FUNDATION DEL «ASSOCIATION PROLETARI OCCIDENTALISTIC». Noi es informat
pri li fundation de un «Association Proletari Occidentalistic», quel
vole gruppar li occidentalistes del laborant classe specialmen por
propaganda in jurnales de ovreros e por organisation de corespondentie
per Occidental. Ti nov association es absolutmen international. Li
secretario provisori es: Bohin, 7 Place de Bordeaux, Strasbourg,
Francia.

// NOTE: li marca original de págine -92- esset in li sequent
// paragraf:

LI LIGA DE NATIONES E OCCIDENTAL. Un nov pruv pri to, que Occidental es
comprendet ínmediatmen, veni de maxim alt politic instantie. Paroco
Helmut Milner de Königsberg a. Eger, Tchecoslovacia, informa nos, que il
inviat al Liga de Nationes in Geneve un proposition,
scrit solmen in Occidental, pri reforma del Calendarium, e recivet
response, que li proposition va esser transmisset a respectiv comité,
quel prepara ti question.

OPINIONES PRI OCCIDENTAL. Presc chascun die noi recive nov pruvas e
expressiones de opinion in favor a Occidental. Ci infra excerptes de
quelc de ili:

Dr. M. Vevey, Vivarels e Ljubljana, linguist, membre de II Congress de
Linguistes in Geneve, scri a nor Central Oficie:

____
Yo ha fat rapidmen conossentie con li divers brochuras e li grammatica
de Occidental e, sin haver ancor, quo es tre natural, un opinion precis,
yo es tre interessat per li particularitá de Occidental, quel consiste
in to, que it egarda, ne solmen li vocabularium, ma anc li morfologie e
li fonetica, li lingual customes del persones, queles va aprender it,
etsi it es necessi introducter in li grammatica regules relativmen
complicat e exceptiones. It es un evident superioritá relatent li
geometric sistemas del tip de Esperanto, Ido, etc. li usation de queles
postula de su parlantes un facultá exceptionel de abstraction.
____

Prof. Paul Stiller, Zürich, comunica:

____
Vor nov international lingue esset un eveniment e un decovrition de
bellissim specie por me, pro que yo ne ha posset esser satisfat, ni in
alcun maniere, per Ido, Idano e Esperanto.
____

Un comercial firma in Tchecoslovacia scri spontanmen al redaction:

____
Mi firma… opera in Italia solmen per li medium de Occidental, e to
in omni romanic states. To es un miraculós fact. Vu posse scrir a omni
romano in Occidental e il va comprender vor idés. Occidental es li maxim
grand invention in li region linguistic, proque it apella al comun
education europan. Occidental es li maxim flexibil lingue e Vu posse
ameliorar li comprension con un non-occidenatlist in omni relation, per
usation de términos tecnic existent in su maternal lingue sin rupter li
spíritu de Occidental. Li italianos coresponde in Italian e noi in
Occidental. Nequi ha scrit, ni unquande, que il ne ha comprendet…
____

Noi save anc que Occidental ha esset usat in corespondentie comercial de
un firma in Nord-Europa con Sud-American firmas.

HELVETIA, organ del Sviss Association por Occidental, Nr 7{nbsp}8 ha aparit
con rich contenete. Li redactor, prof R. Berger, raporta pri li present
crise del Ido-movement per li sequent bon caracterisant paroles:

____
Li crise, quel menaciat ja long inter conservatores e progressistes
che li idistes ha eclatat finalmen. It existe nu du societés
international e du Academies queles, chascun in su látere, labora e
adopte nov paroles! It resulta do que it va bentost exister du species
de Ido! Ma quo es por nos alt interessant to es li absurd situation, in
quel li lingue trova se pro su base esperantistic. Omnes vole far li
lingue plu international, ma ili ne posse, pro que li afixes e li
sistema artificial de derivation heredat de Esperanto ne permisse it.
Pro to, on es obligat adopter nov radicas apu li ancianes, e talmen on
chargea sempre plu li dictionarium.

Por exemple, on adoptet li nov radic inkarnacar, quande it existe li
radic karn. Ci apare li eclatant superioritá de Occidental, quel forma
regularimen: carn, in-carn-ar, in-carn-ation. Noi posse cital mult altri
exemples.

// NOTE: ci esset li marca original de págine -93-

Che li altri camp, ti de sr de Beaufront, on proposi al adoption de
Academie nr II li parol enrejistrar apu registro. In Occidental on
deriva tot naturalmen registre, in-regist-ar, in-registr-ation, quam in
li lingues natural. In Ido to ne es possibil pro li complicat derivation
de Couturat, quel obliga dir registr-ag-ar, registr-ago, etc.

Esque it ne vell esser plu logic reviser completmen li sistema de
derivation de Ido, ante continuar nov derivates, queles deve derivar se
naturalmen del radica?

Per li decision nr 1980, li Academie idistic ha decidet «ke Ido uzez en
lia forma internaciona senchanje» Buddleia, Boconia, Diplodocus,
Apteryx. Ti rasonament es excellent: li etiquette -o por omni nómines es
tedant, obsolet e volapükatri. Ma esque omni altri nómines de Ido ne
have anc li jure esser «usat in lor form international»? To es li
unesim e max urgent labor a far, e tande Ido e Occidental va rejunter se
sur li sam teren, ti del ver internationalitá.
____

In li sam nr de Helvetia Dr J. Aschwanden, Biel, da un tre interessant
expose del lingue «Afrikaans». Adplu li orígine de un grand númere del
paroles international es explicat. In in trova se du novelettes e
humoristic anecdotes con ilustrationes.

OVRE, Biblioteca in Occidental, tom VI ha aparit e contene: Edmondo de
Amicis: Manuel Menendez, raconte traductet de A. Toman. Un excellent
traduction in Occidental de un del maxim bell novelettes del famós
italian novelist. Li biblioteca posse esser mandat del editor: Prof. H.
Pášma, Tábor, Tchecoslovacia, Kc 135.

FOLLII DI LA INTERSISTEMAL UNIONO POR MONDLINGUO. 280 hectografat
págines, contenent divers dates pri mundlinguistic questiones e
movementes, editet de Sr Fritz Buckel, Gesees bei Bayreuth, Germania. Li
colection e li manuscrition de ti enorm masse de util dates e detallies
merite nor admiration.

SCHOLA ET VITA, Organo de Academia pro Interlingua, Directore Nicola
Mastropaolo, Via E. Pagliano 46, Milano 137, Italia. 3 cadernes ha
aparit ho-annu, nros 1/3, 4{nbsp}5 e 6{nbsp}7, con mult scientific, pedagogic e
interlinguistic articules, scrit in Latino sine Flexione.

// NOTE: li marca original de págine -94- esset in li sequent
// paragraf:

// XXX FIXME: Secun errata in Cosmoglotta A 79 (nov-dec 1931):

LI XXIII UNIVERSAL CONGRESS DE ESPERANTO evenit ho-annu 4-8 august in
Cracovia (Kraków), Polonia. 800 persones hat registrat se quam
congressanes, ma solmen 700 venit. Anc li VIII congress de Esperanto
evenit in Cracovia in annu 1912, con circa 1,000 participantes. Li
congress de Esperanto monstra un diminuent númere de participantes,
specialmen in comparation con li unesim congresses ante li grand guerre.
- Presidente del hoannual congress esset prof. Odo Bujwid, qui tenet li
inaugurativ oration in li solemnitá de apertion («malferma soleno» on
di in Esperanto). Il expresset li espera, que precipue li micri landes,
queles ne posse usar su lingues oficialmen in international
organisationes, mey far instigationes al Liga de Nationes e altri
competent ductent institutiones, usar Esperanto quam auxiliari lingue.
Prof. Bujwid sembla ne har mentionat, esque li polonés guvernament, quel
ya deve haver special predilection por Esperanto, ha fat o intente far
passus in ti direction. Polonia ne participat in li grand proposition al
Liga de Nationes, quel esset fat in 1920 de 16 nationes. -- Durant li
semane
del congress evenit service divin in Esperanto, in quel oficiat li famos
pastor Czeh, forsan li maxim habil instructor e propagator de Esperanto
vivent, concert, bal, labor-sessiones de divers gruppes, etc. In li
oficial convenida de Universala Esperanto-Asocio participat 300 membres
(li restant congressanes ergo ne esset registrat esperantistes). In li
«somero-universitato» (estival universitá) null scientific lectiones
esset dat ho-annu, solmen du discurses pri turisme a viages. Un strad in
Cracovia esset rebaptisat del municipal autoritás «Strad de Zamenhof».
Li congressanes esset fotografat in Wawel, un antiqui castelle. In un
concurs de oration in Esperanto li unesim premie esset dat a pastor Font
Giralt de Catalonia, li duesim a sr Tiberio Morariu de Rumania. -- On
arangeat excursion a un asil de lunaticos in Kobierzyn apu Cracovia. Li
raportero del jurnale «Esperanto», li oficial organ del Universala
Esperanto-Asocio, raconta: «Yo questionat li lunaticos, esque alcun de
ili save Esperanto. Ili respondet, qu etant lunatic ili ancor ne es.»

Li XXIV congress va haver loc in Paris 1932.

// E. Drezen: Analiza historio de Esperanto-movado {{{2
=== E. Drezen: Analiza historio de Esperanto-movado

Li conosset russ esperantist ha denov publicat un libre sub li titul
mentionat (a mandar per «Ekrelo», Löbauerstr. 35, Leipzig N 24). Li
autor di self in un anteparol, que su libre es li unesim prova scrir un
historie del Esperanto-movement, in quel «li mundlingual historie es
ligat con li concernent epoca e con li concernent social situation»,
ergo un prova examinar li social funde e conditiones por practic success
o fiasco de interlinguistic movementes. Il pensa, que un analise del
forties del Esperanto-movement va dar nov instigation, nov vole e desir
luctar por li lingue international. Esque su suposition es just, es un altri question.

Il comensa per emfasar, que li unesim esperantistes havet solmen pur
idealisme quam motive, Zamenhof mem un sort de mistic religion
(«homaranismo-hilelismo»). It es consolativ por altri movementes esser
comemorat pri li desfacilitás, con queles Esperanto devet luctar durant
li unesim annus: «Esperanto existet ja durant un decene de annus, ma it
ancor ne hat colectet circum se un númere de adeptes suficent fort in
númeres por que li secur existentie del lingue artificial vell har esset
garantit.» Existet un témpore (1899), quande li organ del esperantistes
esset editet in Lulen (Nord-Svedia), proxim li artic circul) e havet
solmen 16 abonnantes -- factes, queles li present esperantistes sembla
har obliviat. Drezen asserte, que Esperanto progresset pos 1900 solmen
proque tande venit a auxilie persones, queles dat al movement fort
financial subtenentie. Ti, qui procurat a Esperanto tal generós mecenes,
esset -- L. de Beaufront, qui depoy, quam noi save, abandonat Esperanto
por Ido. Li unesim congress de Esperanto un Boulogne (1905) esset
arangeat e presidet de A. Michaux, plu tard autor de «Romanal». Quant
de ti persones, queles in li unesim congress iniciat e subsignat li
declaration pri li ínchangeabilitá del «Fundamento», plu tard ne ha
volet changear plu o minu radicalmen?

// XXX NOTE: li marca original de págine -95- esset in li sequent
// paragraf:

Secun Drezen li historie del organisation del esperantistic «masses»
es ínseparabilmen ligat con li nómine de Hector Hodler (un svissiano,
morit 1920). E. Privat ha dit: «A to, quo iticiat li genie de
Zamenhof sur li lingual camp, Hodler adjuntet li necessi base sur li
social camp.» Drezen asserte, que in li capitalistic states Esperanto
ne posse reciver
li necessi grand expansion e usation, si li movement de Esperanto ne uni
se con li social movementes del ovreros. Il conclude mem, que in fine
solmen li comunistic masses, queles es liberat del prejudicies del
tradition e li nationalistic e chovinistic interesses del borgesi
masses, es capabil apreciar li beneficie de un lingue artificial, t. e.
secun il, Esperanto.

Curtmen, li historic curs de evolution de Esperanto ha secun Drezen
esset li sequent: un unic genie (Zamenhof) lansa un grand idé, inspirat
de mistic-religios amore al suffrent homanité; il trova un micri númere
de idealistic adeptes; ili es tro debil por garantir li vive de un
movement, ancor minu por realisar li idé; tande veni capitalistic
financieros, queles expecta privat profite e glorie e pro to subventiona
un grandiós propaganda; ma li ductent cultural e politic stratas del
capitalistic states rejecte li idé pro nationalistic motives, mem li
nominalmen anational Liga de Nationes refusa ocupar se pri un cose, quel
es contrabattet del victoriant Francia; li centre de gravitá transloca
se plu e plu che li masses del ovreros; in fin li comunistic masses
apropria se li idé e solmen li Soviet-states va realisar it.

On ne posse negar que li analise de Drezen es tre acut e penetrant, su
caracteristicas e stil brilliant, e in mult punctus il sembla har li
veritá. Ma tamen existe null cause accepter su conclusiones pri li
future. Li future es íncalculabil. Nequande it ha esset plu plen de
surprises quam nu. Pri to quo noi va experir deman on posse haver solmen
opiniones, null saventies. It es null axioma, que si comunistic masses
va victoriar, ili va introducter Esperanto e ne un altri lingue, natural
o artificial. Pri li naturalistic interlingues il mentiona nequo. Secun
nor opinion es plu probabil. que li popul-masses, specialmen tis de
West-Europa, índependent de lor politic crede, va preferer un
interlingue, quel es in conformitá con li spiritual cultura del
Occidente. Mem si li politic regime va esser un totalmen altri, li
cultura va esser un continuation del historic heredage. Si li future va
acceptar un artificial lingue quam international, it ne va selecter li
maxim mal, un lingue anticultural e linguisticmen imperfect --
quam p. ex. Esperanto. Con crescent plu grand saventie pri possibilitás
e factes, li chances de Esperanto va diminuer se. Si li popul-masses usa
Esperanto, ili fa to solmen proque ili conosse solmen Esperanto e es
suggestet per li prejudicies del esperantomanes.

[.author]
A.Z.R.

// XXX NEW: Ti titul es adjuntet in ti edition:
// Li congress de linguistes {{{2
=== Li congress de linguistes

LI CONGRESS DE LINGUISTES trovat loc ho-annu in Geneve durant li ultim
semane de august. Plu quam du cent erudites -- ne parlante pri lor
families -- convenit, ne solmen linguistes de presc omni
landes de Europa, ma anc de U. S. A., de Japan e India.

// XXX NOTE: li marca original de págine -96- esset in li sequent
// paragraf:

In mercurdí 26. 8. li principal question de discussion esset: «Quel es,
secun vos, li rol a atribuer in li nascentie e evolution del lingues
(specialmen in li constitution de unificat lingues) de un látere al
fenomenes spontan e a lu ínconscient, e de altri látere al intervention
del volentie e del reflexion?» Li raportero, prof. Otto Jespersen,
monstrat, qualmen in omni lingues, nominat «natural», existe coses
artificial. Li maxim evident exemples es forsan li nómines de nov
inventiones o de nov productes del comercie. In plur landes, li
guvernamentes e scolari autorités ha regulat li questiones ne solmen del
ortografie ma anc
del grammatica. Plur national movementes ha scrit sur lor programma
complet libertá in relation al old grammaticos, qui sovente ha supresset
li evolution del lingues.

Li duesim question esset: «Quo pensa vu pri li adoption de un lingue
artificial quam lingue auxiliari international?» Sr Jespersen exposit
qualmen li extension del medies de comunication fa li problema del
«intercomprension» lingual plu e plu urgent. Li professional
linguistes ne posse negliger li question pri un lingue auxiliari
international. Li elaboration de ti lingue presenta un multiplicitá de
problemas, queles posse interessar li professional linguistes. Li
solution posse mem aportar un nov luce sur plur punctus del psicologie
del lingue.

Un cortesi e objectiv discussion, in quel participat srs W.E. Collinson,
E{dot} Darko, B.W. Speekman, O. Funke, Richard Faget, B. Migliorini, C.C.
Uhlenback, P. Briquet, R. de Saussure, monstrat, que li scientie posse
contribuer al solution del problema. Mersí al congress li future de tal
investigationes e eforties nu es assecurat.

Tant secun li gazettes genevés recivet. Plu detalliat recension del
discussion posse esser dat solmen in li sequent numerós de
Cosmoglotta.

[.author]
A.Z.R.

// Julius Lott {{{2
=== Julius Lott

Concernent li precursor del modern naturalistic sistemas de un lingue
international, Senior Karl JANOTTA ha elaborat un scientific manuscrite,
quel contene anc mult extractes ex li ovres de Lott, in part in li
original lingue de Lott. Regretabilmen it esset possibil til nu
financiar solmen 24 págines in li formate 14,8 x 21 cm, ma li printation
del complet manuscrite vell postular adminim 32 págines del sam formate.
Il peti omni interlinguistes, queles vole auxiliar le financiar ti
historic ovre, scrir le lor intention. Chascun auxiliator va
retroreciver su pecunie, sive poc a poc contant, sive in exemplares del
ovre strax post printation. On mey scrir a Sr Karl JANOTTA,
Kaltenleutgeben (Austria) e demandar plu precis informationes.

[.author]
Occidental-Union, Central Oficie.

// Abonnament de Cosmoglotta por 1931 {{{2
=== Abonnament de Cosmoglotta por 1931

Li simplic abonnament annual custa 0,5 dollar 17 Kc, 2,1 RM, 3,5 ö.S,
2,6 sv. fr., 12,5 fr. fr.

Un abonnament de propaganda custa li duplic precie (1 dollar), in
compensation de quel li administration invia tri exemplares del revúe.

Ples usar por li payamentes sequent postchec-contos: Francia: Paris
26437 (L.M. de Guesnet); Svissia: II, 1969 (F. Lagnel, Chapelle, Vd);
Tchecoslovacia e altri landes: Brno 103.126 (Jazyk mezinárodní).

On posse payar anc per international postmandates o banknotes o
bank-chec registrat lettre al adresse: Jan A. Kajš, Wilsonova 11, Brno
XII, Tchecoslovacia.

Vydavatel a opdovedný redaktor Jan A. Kajš. Typografia Jan Kajš, Brno,
XII.

Novinová sazba povolena reditelstvím post a telegrafu, c, 11.277/VI
1931.

// Cosmoglotta A 79 (1931-11/12) {{{1
== Cosmoglotta A 79 (1931-11/12)

Oficial organ bimensual del Occidental-Union

Consacrat al developation, propaganda e aplication de

LINGUE INTERNATIONAL OCCIDENTAL

'''

REDACTION (manuscrites, printates de exchange e por recension):

A{dot} Z. RAMSTEDT, Villagatun 25, Helsingfors, Finland.

ADMINISTRATION (abonnamentes, subventiones, expedition de Cosmoglotta):

J{dot} A. KAJŠ, Wilsonova Il, Brno X Il, Tchecoslovacia.

Annu X Nro 6 Novembre-Decembre 1931 (Numeró 79)

ifdef::original-tocs[]

// Contene: {{{2
=== Contene:

- Hans Hoerbiger {cross}, de E. Pigal, pag. 97.
- Complet Grammatica, de K{dot} Janotta, pag. 100.
- Li lucio, li creve e li cigne, de J. A. Krylov, pag. 102.
- International comprension, pag. 103.
- Un amusant historiette, de W. Blaschke, pag. 103.
- Cronica, pag. 104.
- Anuncies, pag. 107.

endif::original-tocs[]

// Hans Hoerbiger {cross} {{{2
=== Hans Hoerbiger {cross}

In su hem in Mauer bei Wien li octobre 1931 morit nor venerat
patriarch Ing. Hans Hoerbiger, autor del glacial cosmologie, presidente
del Occidental-Union.

It es impossibil in un articul enumerar e explicar li mult merites del
decedete por li progress del scientie e specialmen por li
interlinguistic movement.

Li nómin Hoerbiger unesimmen devenit internationalmen conosset in li
tecnica de machines pro pluri important inventiones. Ínnumerabil
soffleros, compressores e pumpes in li tot munde es garnit per li valves
Hoerbiger. Ma li nómin Hoerbiger difuset se in li munde, trans li
industrial circules, per li glacial cosmologie.

// NOTE: li marca original de págine -98- esset in li sequent
// paragraf:

Ja in puerin etá Hoerbiger con entusiasme studiat astronomie; in matur
annus il audaciat provar soluer sur nov vias e per nov metodes li
problema del problemas: li enigma del nascentie del munde e li mult
enigmas del evenimentes actual e passat inter ciel e terre. In annu 1913
Hoerbiger publicat li fructe de su multannual studies in li german ovre:
Glazialkosmogonie (ínchangeat nov edition: Leipzig 1925). Li libre, 790
págines in format de 20x28 cm, have li subtitul: un nov teorie de
evolution del universe
e del planetari sistema, fundat sur li intelection del antagonisme de un
cosmic neptunisme con un sammen universal plutonisme.

In Cosmoglotta nro 70 (9 45: 1930) noi ja insertet un sinoptic concis
exposition del glacial cosmologie, ad u noi retromisse li interessates
del teorie.

Sr Reg.-Rat Emo Descovich, redactor de Neue Freie Presse Wien, sublim
fautor de Occidental, parlat li necrolog tra Radio Wien e tra li juntet
emissores de Austria; il nominat Hoerbiger un genial tecnico e dit: «On
sovente misusa li parol «genial». Ma che Hoerbiger it es convenent. To
demonstra su constructiones, su inventiones, li maxim grand de queles,
li valve Hoerbiger, le ha procurat international fama…»

Pos dignation del importantie del glacial cosmologie li parlator de
Radio Wien continuat:

____

Hoerbiger esset un serchante del veritá, qui per
li circumvia de religios índiferentie venit a profund religiositá. Il
excellet per boncordie e alt etica… Il esset anc artist, sam quam
omni genial inventor…

Hoerbiger nascet li 29 novembre in Atzgersdorf bei Wien. Il passat su
infantie in Dellach (Gailtal, Carinthia) e in Versecz (Banat, Hungaria).
Li familie ne esset rich. Pos finir li inferior real scol Hans devet
cessar su studies e devenit aprentise che un forgero.

Pos li aprentisage in 1878 Hoerbiger veni a Wien, u il con excellentie
fini li scol por machin-industrie. Li necessi moné il procura se per
stipendies e per auxiliari leciones, queles il da. Il aprende lingues,
ocupa se per naturscienties, per li natura self.. . Maladie trubla su
activitá e coacte le practicar musica vice tecnica, por posser viver.
Poy il avansa. Il es activ in grand industrial firmas, inaugura
important novitás, constructe fabricas, installa su propri firma in fine
del passat secul, mersí a su inventiones. Li firma labora in comensa in
Budapest, poy in Wien e in fine in Mauer bei Wien, u it ancor hodie
existe e u, por honorar li concitean, li comune ha nominat un strada
«Hoerbigergasse».

// XXX NOTE: li marca original de págine -99- esset in li sequent
// paragraf:

Li amore al studie del lingues ne es un exterior hasard; it es fundat in
li essentie del hom, por quel li comprension
inter li popules es afere del cordie. Ti installation es expresset per
li colaboration in interlinguistica e per calorós participation in omni
tendenties del conciliation del popules. Hoerbiger esset
pacifist.
____

Per quelc bell paroles adient a Hans Hoerbiger sr Descovich finit su
radio-necrolog, quel poslassat un profund impression che li
auditores.

Li viennés presse in su necrologos sublineat specialmen li merites de
Hoerbiger por Occidental. Li ductent diale Neue Freie Presse (12 oct.)
scri inter altricos: «Hoerbiger participat con vivaci interesse in li
tendenties por conciliar li popules. Li creation de un facil mundlingue
semblat le un medie por promover ti scope. Il protectet e subtenet
Occidental, lingue creat ante quelc annus, quel primarimen es
constructet sur li naturscientic e tecnic vocabularium comun a omni
culturlingues.»

Li viennés diale Der Tag (13 octobre) mentiona que li chauvinistes
volet adaptar li cosmologie de Hoerbiger a un specific germanic
mund-doctrine, ma Hoerbiger, un benigni hom, solmen ridet pri ti politic
aberration. Il interessat se plu mult por conciliation del popules e por
mundlingues e il installat un central oficie por Occidental, t.e. li
maxim yun e maxim simplic medie por international
comprension.

// XXX TODO: Confirmar: li anteyan paragraf esset finit de
// un cite-signe.

Anc altri jurnales publicat dignationes de Occidental in su
necrologos, ex equeles on denov posse inferer li merites de nor
ínobliviabil mecen por li publicitá de Occidental in
Austria.

Hoerbiger esset un sapiente, quel per su vision penetrat li essentie
del coses, lontan del superficie. Il esset un hom de magnific formate,
un genio, dotat de imposant facultás, e chargeat per altissim
potentiale, un fonte ínextinguibil de mental
energies.

// XXX NOTE: li marca original de págine -100- esset in li sequent
// paragraf:

Unquande li glacial cosmologie va devenir requisite notori del
naturscienties; li nómin de su autor, Hans Hoerbiger, va perviver li
historie, equivalent a nómines Aristoteles, Archimedes, Leonardo da
Vinci, Nicolaus Copernicus, Iohannes Kepler, Alexander Humboldt, Johann
Wolfgang Goethe, Julius Robert Mayer. Un eon passa ante que por li
pensant aspirant homanité nasce denov un grand constructor, egal si il
es fisico, tecnico o artist o
omnes
junt, quel dona nos un monumental ovre, inspiration a activitá de
venient generationes de ciseleros, artisanes, carreros, consumantes.

In ultra to li occidentalistes e venient generationes in mersiositá va
memorar Hoerbiger pro su fundamental suport moralic e material quel il
ha dat al Occidental-movement.

Hoerbiger es mort ma immortal.

[.author]
--
OCCIDENTAL-UNION +
Central Oficie

Ing. E. Pigal
--

// Mersí pro condolentie {{{2
=== Mersí pro condolentie

Pro li mult condolenties, queles noi recivet in ocasion del regretabil
morte de nor patre, noi per li present noticie preliminarimen expresse
nor cordial mersías.

[.author]
Hans Robert Hoerbiger e Alfred Hoerbiger.

// Complet grammatica de Occidental {{{2
=== Complet grammatica de Occidental

[.author]
Composit de K. JANOTTA.

(11-esim continuation)

F{dot} Grec prefixes.

In li lingue Occidental es usat anc grec prefixes in li terminarium
scientific: in sequent solmen tal sufixes es enumerat, queles es tre
productiv o queles liga se mem on paroles non-grec (do producte
tal-nominat hibrides) o queles have un altri importantie por li usator
de Occidental.

A- ante vocales e h: an-, li tal-nominat grec alpha privativ, indica
privation, o in modern paroles plu mult un índiferentie: p.ex. alogic ne
es ínlogic (i.e. contrari al logica, ma índiferent al logica, ergo ni
logic, ni ínlogic o ambi. In sam sense specialmen ante latin adjectives:
anational, anormal, asexual, asocial. Altri exemples de usation:
ancaten(ic) p. ex. bicycle), acatholic, acotyledon, aglutition
(impotentie a glutir [glotir]), amorph, analphabet (= illiterat),
anarchic, anhydrit, anargonic, aspheric, asymetric, atheism, apathie.

// XXX NOTE: li marca original de págine -101- esset in li sequent
// paragraf:

Anti-, ante vocales anc ant-, indica un contrarietá, un adversitá:
antacid, antalkali, antarctic, antasthmatic, anticatholic, antichrist,
anticonstitutional, anticosmetic, anticritic, anticyclon, antepileptic,
antifebrin, antigallic (francophob, gallophob), antigerman
(germanophob), antiliberal, antimilitarist, antimoral(ic), antinational,
antipapist, antiparasit (parasiticid), antipatriot(ism),
antirey, antisemit, antisocial, antithese, antityp,
antivaccin(ation)ist, antivivisectionist. In noviformationes on usa
sovente li plen form anti- mem ante vocales: anti-acid, antialcoholism,
antiamerican, antiapex, antiepileptic, antiepiscopal, antievangelical.

Archi-, ante vocales arch-, significa li gradu max superior, li unesim
rang: archangel, archepiscop, archidiacon, archiduc, archifripon,
archínamic.

Auto- significa «self»: autobiograph, autocritic, autodidact,
autograph, autoinfection, autolaryngoscop, automobil, autophagie,
autoplastic, autosuggestion, autotransfusion; aut- in: autarch(ie). In
ti sens on posse anc usar li pronómin «self», precipue con temas
latin: selfinfection, selfsuggestion etc. (compara in li parte D in
supra). Li prefix auto- es anc usat quam abreviatura de «automobil»:
auto(omni)bus, auto-carrosserie, autochassis, autogarage, autopanne,
autostrada, autotrafic, autotype.

Deca- significa «deci» in sense multiplicativ: decacord, decaedre,
decagon, decagramm, decalitre, decalog, decametre, decasyllab(ic).

Di- significa «du» in sense multiplicativ: dicard, dicotyledon,
didecaedre (corpo con 2x10 planes), diedre, digramm (littere duplic,
ligatura), diglott (parlant du lingues), dilemma, dilogic (ambigui),
dimetre (in li versification), dimorph(ism), dioctaedre, dipetalosi,
diphonie (duett),phthong, diptychon, distichon (duplic vers),
disyllab)ic), ditetraedre (corpo con 2x4 planes). On mey ne confuser di-
con dis- (vide li parte D).

Dia-, ante vocales di- significa «tra-, trans-»: di-acustica,
diagon(al), diagramm, dialyse, diametre, diaphon(ometre),
diaphragma(tic), diapositiv, diascop(ic), diathermic, diatonic,
di-ecese, di-optre, di-orama.

Eu- bon, bene: eubiotic, eucharistie, euepic, eulogie, eumorph(ic),
euphem-ism, -istic, euphon(ic), euphoricr, eurythmic.

Hecto-, ante vocales hect-, significa «cent» in sense multiplicativ:
hect-ar(e), hectogramm, hectographar (polygraphar), hectolitre,
hectometre, hectowatt.

Hemi- {equals} demí: hemicycle, demiedric, hemiglob, hemisphere.

Hetero- {equals} altri, diferent, ínegal, contrari: heterodox, heterogen,
heteromorph, heterosexual.

Homo- {equals} egal: homogen, homolog, homosexual, homonym.

Hyper- {equals} súper, ultra: hypercivilisation, hypercrise, hypermodern,
hypernationalism (chovinism), hyperoxyd, hyperreligios (bigott),
hypersagesse (hypersophie), hypertrophie.

kilo- significa «mill» in sense multiplicativ: kilogramm, kilolitre,
kilometre, kilowatt.

Mega-, ante vocales meg-, significa «million», in sense multiplicativ:
megagramm, megalitre, megametre, megavolt, megawatt, megohm; in sense
metaforic «extragrand»: megalith, megaphon, megascop, megatherium.

Mono-, mon- {equals} un, simplic, sol, singul, unic: monarch(ie), monocord,
monochrom(atic), monocycle, monogam(ie), monoglott, monogramm,
monograph(ie), monocul, monolateral, monolith, monolog, monoman(ie),
monoplan, monopol(isar), monosyllab(ic), monotheism, monoton. On forma
anc direcrt: mon-ism, mon-ist-ic.

// XXX NOTE: ci esset li marca original de págine -102-

Myria- significa decimill: myriagramm, myrialitre, myriametre; in sene
metaphoric: myriapod.

Pan- {equals} omni, tot: Panamerica, Panasia, Paneuropa, panharmonic,
panhistor, panoptic, panorama, panslavism, pantelegraph, pantheism,
pantheon.

Para- vide in li capitale precedent sub para-.

Poly- mult: polyandrie, polychrom, polycopiar, polyedre, polygam(ist),
polyglott(ie), polygramm, polygraph(al), polyhistor, polymorph(ism),
polyphon(ic), polysyllab(ic), polytheism.

Proto-, ante vocales prot- {equals} unesim, prim, primari: protoevangelie (1
Mose 3, 15), protolingue, protoplasma, protoplastes (Adam e Eva),
prototyp, protozoe.

Pseudo-, ante vocales anc pseud-, expresse un fals qualification:
pseud(o)apóstol, pseudochrist, pseudocrupp, pseud(o)episcop,
pseudohereditá (biol.), pseudomaladie, pseudonym, pseudophilosoph,
pseudoprophet, pseudosagio, pseudoscrite; cp. li nómin propri:
Pseudo-Demetrius.

Tele- significa un desaproximation, do «lontan»: telecable, telegramm,
telegraphar, telepathie, telephonar, telescop, television, televisor.

Ne indicat es ci li sequent prefixes grec: allo-, amphi-, ana-, apo-,
cata-, dodeca-, dys-, ek-, en-, endo-, ennea-, epi-, hepta-, hexa-,
homeo-, hypo-, icosa-, iso-, meta-, octo-, palin-, penta-, peri-, pro-,
pros-, syn-, tetra-, tri-, u-. On trova les e lor compositiones in li
Radicarium e in omni grand lexicos national, in xenolexicos e in lexicos
scientific.

// Li lucio, li creve e li cygne {{{2
=== Li lucio, li creve e li cygne

[.author]
Fabul de J.A. KRYLOV, 1811.

[verse]
____
Li manc de unanimitá,
Destructe omni fruct util,
Discordie sempre solmen da
Chagrin, despit e pen steril.
____

[verse]
____
Un lucio, crev e cigne intentet
Tirar un carre
a un hangare
E atelat se totmen pret
Realisar su scope projectet.
Ma vé!
Malgré
Li grand efortie e pena
Li carre resta sur li loc
E ne avansa ni un poc,
Quam si on it fortissim frena.
Ma esque to es astonant?
Li cigne fa movidas elevant,
Li crev a retro tira
E nostri lucio desira
Se plongear in sui element.
Qui es culpabil pri li accident?
Nequem yo ne acusa, ma --
Til nu li carre sur li loco sta.
____

[.author]
Trad. A. Kofman. Odessa, U.S.S.R.

// XXX NOTE: ci esset li marca original de págine -103-

// International comprension {{{2
=== International comprension

Sir Frederick Bridge, li famós organist de Westminster Abbey, esset in
Russia con su amico, li autor de romanes, James L. Player. Ili hat
regardat Moskva e volet continuar a Petersburg, u Sir Frederick devet
dar un concert.

Li grandiós, exotic architectura dal cité hat captivat les in tal
maniere, que ili ne remarcat qualmen li témpore fugit. Quande Player
jettat un regard a su horloge, restat les solmen 30 minutes til li
departe de lor tren.

Rapidmen un fiacre… In fine ili trovat un carre. Ma qualmen far li
cochero comprender, que ili volet al station de ferrovia? Li ignorant
russo ya ne comprendet li anglesi lingue.

«Yo save,» dit li litterator, «tu imita li locomotive e yo va dar
signale de departe e sifflar. To li stulton deve comprender…»
Qualmen dit, talmen fat. Player sifflat, presc til perdition de spirada
e dat ínnumerabil signes de departe. Sir Frederick fat ex plen pulmones:
«fff … fff … »

Li cochero ridet in su barbe, clinat li cap e dat signe, que ili devet
montar li carre. Hurra… Li carre raslat adavan… Li ambi seniores
spirat tranquil -- ancor 15 minutes!

«Yo gratula,» dit sir Frederick a su amico, «tu es astut actor. Noi
es salvat.»

«Pa… To ya esset tre simplic.»

10 minutes plu tard li fiacre stoppat avan un asile de lunaticos…

// Un amusant historiette {{{2
=== Un amusant historiette

pri li maniere, qualmen li esperantistes combattet li concurrentie del
nov-creat «Ido», raconta li famós chimico W. Ostwald in su
autobigrafie (Lebenslinien, 3 partes, Klassiung & Co., Berlin. Ostvald
scri:

// XXX NOTE: li marca original de págine -104- esset in li sequent
// paragraf:

«Durant mi regulari semanes de curation in Karlsbad yo sovente
incontrat sr Glöckel, li prominent pedagog austrian, quem yo provat
interessar por li problema del lingue international. A su question pri
li maxim bon solution yo mentionat Ido. Ma quande yo, plu tard,
questionat le pri su opinion, il dit, que il vell preferer Esperanto.
Nam
li esperantistes hat explicat le, que su nómine Glöckel vell esser in
Ido «Kloseto», e to vell esser ínoportun por le!

In fact «glöckel» (o «glöckchen») ne es in Ido «kloseto» ma
«klosheto» (Occidental clochette). On vide qual medie esset aplicat, sin
scrupules, por far humore contra Ido.»

Traductet de W. Blaschke.

Rem. del. red. Ti historiette es tre instructiv e caracteristic de mult
vidpunctus. On posse con jure questionar, quel valore have omni ti
enunciationes del scientistes e altri «eminentuloj» in favor a
Esperanto, queles li esperantistes ne cessa citar in su propagatori
brochuras, periodicos, public discurses, etc. e de queles ili mem ha
colectet un tot libre! Pro un pur personal bagatelle, e mem pro un
totalmen fals information un scientist e person con prominent position
fa su resolution in un grav question. Null propri investigationes del
afere, null examination del factes e problemas -- on di su parol,
nonchalant e credul quam un infante. Noi va memorar ti anecdote pri
Glöckel e es grat a prof Ostwald pro que il racontat it.

// Cronica {{{2
=== Cronica

LI SOCIETÉ DE INTERLINGUISTES DE FRANKFURT a.M., Germania, li ancian
Ido-gruppe, quel un annu retro changeat su nómine por documentar su
neutralitá inter li divers lingues auxiliari, unanim ha electet nu
Dr.-Ing. Arthur Wormser quam presidente. Ti election significa in li sam
témpore que ti societé, quel esset un del maxim activ Ido-gruppes de
Germania, nu va propagar solmen Occidental.

Li 22esim octobre Dr.-Ing. A. Wormser fat un discurs pri Occidental in
li Union de German Diploma-Ingenieros, Frankfurt a.M., córam un numerós
e interessat publica. Con unanim entusiasme on decidet ocupar se
seriosmen pri Occidental e arangear curses.   A.Z.R.

// XXX NOTE: li marca original de págine -105- esset in li sequent
// paragraf:

SOCIETÉ POR UN LINGUE INTERNATIONAL AUXILIARI in Dania, instigat per li
petition al sved guvernament mentionat in Cosmoglotta pag. 70, ha
presentat un simil petition al dan ministre por extran aferes. Li
societé, fundat in 1929, have li scop sur base de neutralitá pri li
sistemas laborar por introduction de un lingue international. Li societé do es apert a
adherentes de omni sistemas, e in su comité directori es representat
quar sistemas: Esperanto, Ido, Novial e Occidental. Li petition del societé have un
caractere un poc diferent de ti del sved petition: Pos har mentionat li
changeament del position del professional linguistes al idé de un
constructet lingue international, quam demonstrat in li linguist-congress in Genève
hoannu, e li tendentie evitar combattes inter li diferent sistemas,
demonstrat per li IALA-conferentie in Genève 1930, li petition scri:
«In
li conviction que it va esser extrem valorosi interessar li Societé de
Nationes pri li idé, noi permisse nos petir li ministre prender li
iniciative que li alt guvernament, si possibil in colaboration con li
guvernamentes de altri landes, presenta li question al Societé de
Nationes in li maniere quel li alt guvernament va considerar quam max
efectiv.» In fine li petition mentiona que un petition pri li lingue international ha
esset presentat anc al sved guvernament. Li ministre afabilmen acceptat
li petition e promesset subtener un petition al Comité por intelectual
colaboration del Societé de Nationes. Un tal petition va esser presentat
max bentost possibil.

J.C.

HELVETIA, organ de Sviss Association por Occidental (adresse: F. Lagnel,
Chapelle, Vaud, Svissia), ha publicat nros 9-10 e 11-12 de 1931, ambi
cadernes contene mult tre interessant articules por omni interessates de
interlinguistica. Nr 9-10 contene: Che li esperantistes; Che li idistes;
Le latin comme langue internationale de L. Couturat (reprintate); Li
expulsion del líttere c in Novial; Comment trouver les mots
internationaux sans dictionnaire? Un justificat critica de Meillet;
Uniti Langue (omnes del red. Ric Berger); Lettre à un idist, de R.
Depin; U noi expecta li idistes, de R. Berger; Historiettes e dessines.
Nr 11-12 contene: Cronica; Li statistica confirma li base de Occidental;
Li derivates a evitar; Un parol instructiv; Qualmen Occidental es plu
complicat quam Ido; Un erra pri li infinitive de Occidental (omni 5 articules
del red. Ric Berger); Vocabularium Esperanto-Occidental; Orígine de
paroles international; Historiettes e dessines. -- Li jurnale anuncia,
que it va publicar in 1932 un capitul ex li «Historie del lingue
universal», projectet de long témpore de Ric Berger. Ti capitul va
tractar specialmen li problema del derivation in li lingue
international. Pos har studiat li problema durant un practica de 20
annus in Esperanto, Ido e Occidental li autor ha condensat su
observationes e su enorm documentation in un labor, quel va esser
preciós por omni interlinguist. Ti ovre va esser li maxim complet e
impartial exposition del problema del derivation publicat til nu.

JAZYK MEZINÁRODNÍ-LINGUE INTERNATIONAL con  «Ucitel setomluvy» nr 10
contene: Sur li via al meta, de Jar. Podobský (in tchec con curt
resumation in Occidental); Li future de nor revúe (li editoria comunica, que
per ti nro li revúe clude su periode tchec e intra in li periode
international. Inter mult occidentalistes qui ha promesset colaborar, es
anc li autor de Occidental); Apis (nov membres e informatores); Varia
(noticie pri li international congress de linguistes in Genève, secun
(«Casopis pro moderni filologii»); Observation; Li qualitás del
calore; Li angleso e li frances lingue (omni tri historiettes de AZR.);
Ex li redaction e administration «Ucitel svetomluvy» contene
Grammatica de Occidental, de Jar. Podobský. Li revúe va aparir in annu
1932 bimensualmen con 16 págines e va custar in Austria, Polonia,
Yugoslavia e Tchecoslovacia 12 Kc, in céteri landes 13 Kc. Li duplic
abonnament procura 3 exemplares. On mey demandar prov-numeró che li
editor: J.A. Kajš, Brno XII, Tchecoslovacia.

// XXX NOTE: li marca original de págine -106- esset in li sequent
// paragraf:

INGENIEUR-ZEITSCHRIFT, Teplitz-Schönau, Tchecoslovacia, contene in nr 24
de 1931 un recension pri li libre «Occidental, die Weltsprache». Noi
cita li final paroles: «Quam ja mentionat, li plu quam
50-annual lucte por un lingue de intercomprension por li nationes del
munde ha trovat su preliminari clusion, per li invention e elaboration
de Occidental. Si ti clusion, quam li adherentes de Occidental asserte e
espera, vell esser definitiv, tande li energetic imperative de Wilhelm
Ostwald: «Dissipa null energie, utilisa it!», vell esser realisat in
li linguistica, nam li economisation de lítteres, paroles e regules ne
es lu essential, ma li custas de energie in li aprension e usation de un
lingue, e justmen per ti aplication del natural lege de minim
resistentie Occidental, secun li assertion de su adherentes, marcha
hodie à la tête in li concurrentie del lingues, vers li success.»

SECRÉTAIRE COMMERCIAL, jurnale mensual, Nancy, Francia publica in su nr
de decembre 1931 curses de Esperanto e Occidental. Li unesim lecion de
Occidental contene excellent exercicies de pronunciation por franceses.

LI COMITÉ DEL II CONGRESS INTERNATIONAL ha misset al redaction li
sequent «Rectification»:

____
Durant un session del II Congress de
Linguistes (Geneve 25-29 aug. 1931) prof. F. Briquet fat un curt
comunication pri Simplificat Italian o «Latin moderno» de sr Faccioli.
Li Comité del Congress ha recentmen fat conossentie con un prospect, u
sr Faccioli anuncia, que su project «ha esset recivet del Congress in
plenari session con admiration entusiastic» e, por confirmar su
paroles, il reproducte, sin har esset autorisat a to, quelc passages de
un lettre de sr Briquet. Ti passages ne permisse un tal interpretation e
li assertion in supra es totalmen ínexact: li exposition del «Latin
moderne» ne evocat alqual manifestation. In céteri it vell posser dar
li ilusion, que li Congress ha prendet position al cose, durant que su
sol intention ha esset orientar se pri to, quo es fat in li
interlinguistica, sin abandonar jamá un vidpunctu purmen objectiv. -- Li
Comié insiste do sur li fact, que li exchange de opiniones, organisat
per li Congress, visat solmen li investigation del conditiones, in
queles un auxiliari lingue o un natural lingue simplificat posse nascer
e functionar e que nequande ha esset question pri formular quelcunc
preferentie por quelcunc sistema existent. -- In consequentie li Comité
preca, un vez por sempre, li propagandistes de tal e tal auxiliari
lingue ne plu referer al autoritá del Congress de Geneve, por evitar nov
protestationes de nor part.
____

Noi expecta con grandissim interesse li resultates del investigationes
supramentionat e expresse li espera, que omni interlinguistes va posser
reciver informationes detalliat.  A.Z.R.

// Errata {{{2
=== Errata

// XXX TODO: Pednote pri li corection fat, e ligamentes al numerós.

In li nro 5 de Cosmoglotta trova se li sequent erras de printa, queles
noi deve petir li letores corecter:

// XXX FIXED: Ti erra ja esset corectet, in págine 81 de Cosmoglotta
// A 78 (sep-oct 1931):

Pag. 81, lin. 3 de infra: conjectiones -- deve esser: conceptiones.

Pag. 94, lin. 29-40 deve contener li sequent frases:

// XXX NOTE: li marca original de págine -107- esset in li sequent
// paragraf:

____
It es consolativ por altri movementes esser comemorat pri li
desfacilitás, con queles Esperanto devet luctar durant li unesim annus:
«Esperanto existet ja durant un decene de annus, ma it ancor ne hat
colectet circum se un númere de adeptes suficent fort e numerós por que
li secur existentie del lingue artificial vell har esset
garantit.» Existet un témpore (1899), quande li organ del esperantistes
esset editet in Lulea (Nord-Svedia, proxim li arctic circul) e havet
solmen 216 abonnantes -- factes, queles li present esperantistes sembla
har obliviat. Drezen asserte, que Esperanto progresset pos 1900 solmen
proque tande venit a auxilie persones, queles dat al movement fort
financial subtenentie.
____

****

Soeben erscheinen:

Leitfaden der Weltsprache Occidental

Lehrgang in 7 Kapiteln, Lesestücke und ausführliches Wörterverzeichnis
Occidental-Deutsch. Von Karl Janotta. Franckhsche Vorlagshandlung,
Stuttgart 1931. 80 Seiten Dinorm-Format A6, 105 x 148 mm. Mit Bildern.

Preis: Rm -,80, öS 1,40 einschließlich Versandkosten nach Deutschland
und Österreich; Portozuschlag ins Ausland: Rm -,06, öS -,10.

Zu beziehen durch die Occidental-Union, Central Oficie, Wien XI,
Ehamgasse 40. Postscheckkonto München 585.98: Occidental-Union Mauer bei
Wien. Postscheckkonto Wien B-84.868: Occidental-Union Mauer bei Wien.

****

// Cosmoglotta 1932 {{{2
=== Cosmoglotta 1932

Li revúe COSMOGLOTTA va aparir durant 1932 sub li sam redaction quam
durant 1931. Pro practic motives li edition va esser translocat plu
proxim al sede del redaction. Li Société Occidental de Stockholm ha
havet li amabilitá declarar se parat prender sur se li administration e
expedition de COSMOGLOTTA, quel de nu va esser printat in Stockholm sub
li principal direction de instructor Erik Berggren in colaboration con
altri functionarios del Societé mentionat.

Senior L.M. de Guesnet, 83 rue Rochechouart, Paris IX, li presidente del
Occidental-Societé de Francia, dura esser li presidente del Comité de
financies por Cosmoglotta.

// XXX NOTE: ci esset li marca original de págine -108-

In li nómine de omni coidealistes noi expresse ci nor cordialissim mersí
al ho-annual administrator de nor revúe, sr Jan A. Kajš in Brno pro su
fervent labores e sacrificies in favor a nor revúe.

Noi peti li letores notar li nov adresses de COSMOGLOTTA:

Redaction (manuscrites, printates de exchange e por recension)::
A.Z. RAMSTEDT, Fiskatorget 1, Helsingfors, Finland.

Administration (abonnamentes, subventiones, expedition)::
COSMOGLOTTA, Box 171, Stockholm 1, Svedia (Postchec-conto 53{nbsp}858).

Li simplic abonnament annual custa 2 sved corones o li equivalente in
altri valutas secun current curs. Ti qui misse duplic abonnament, 4 sv.
cor., recive 3 exemplares.

Por payamentes posse esser usat anc li sequent postchec-contos: FRANCIA:
Paris 26 437 (L.M. de Guesnet, 83 rue Rouchechouart, Paris IX); SVISSIA:
II 1969 (Fred Lagnel, Chapelle, Vd); AUSTRIA: Wien B-84 868
(Occidental-Union, Mauer bei Wien).

Ples inviar li abonnamentes immediatmen! Li edition del revúe depender
de Vor suporte!

[.author]
Li redaction.

// Abonnamentes e subventiones a Cosmoglotta recivet {{{2
=== Abonnamentes e subventiones a Cosmoglotta recivet

Dr. A. Wormser 50 CM, Dr. Peipers 10 RM, G.A. Moore 10 pounds, F. Lagnel
393,40 Kc, Depin 725,60 Kc, Mrs Dave H. Morris 5 Dollar, Joza Mares 17
Kc.

****
Occidental, die Weltsprache

Zu beziehen durch die

Occidental-Union, Mauer bei Wien, Postfach 10.
****

****
Vydavatel a odpovedný redaktor Jan A. Kajš. Typografia Jan Kajš, Brno
XII.

Novinová sazba povolena reditelstvím post a telegrafu, c. 11.277/VI
1931.
****

