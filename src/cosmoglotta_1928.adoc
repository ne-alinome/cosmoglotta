= Cosmoglotta 1928
:revdate: 2023-04-28
:docdescription: Omni numerós publicat in 1928 \
del oficial organe del lingue international Occidental/Interlingue.
include::common_attributes.adoc[]

// This file is part of project Cosmoglotta (http://ne.alinome.net)
// by Marcos Cruz (programandala.net).
//
// This file is in AsciiDoc format (http//asciidoctor.org).
//
// Last modified 20230428T0747+0200.

include::about_this_book.adoc[]

// Cosmoglotta A 44 (1928-01) {{{1
== Cosmoglotta A 44 (1928-01)

Organ mensual del Association International Cosmoglotta

Consacrat al developation, propaganda e application del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 čsl. K

Annu VII -- Januar 1928 -- Nr. 44 (1)

ifdef::original-tocs[]

// Contene: {{{2
=== Contene:

- Manifest del Occidentalistes de Francia, pg. 1
- Pro quo yo ha abandonat Ido, de Dr Peipers, pg. 3
- Appelle a omni mundlinguistes, de J{dot} Prorók, pg. 7
- Cronica, pg. 13
- Opiniones pri Occidental, del Red., pg. 16
- Consola, de E. Renan, pg. 17
- Filosophic anecdotes de P{dot} Feldkeller, pg. 17
- Avises, pg. 18
- Litteratura, pg. 19
- Occidental-Informationes, pg. 19
- Comparation instructiv, pg. 20.

endif::original-tocs[]

// Manifest del Occidentalistes de Francia {{{2
=== Manifest del Occidentalistes de Francia

Just ante fine de redaction noi recive li present manifest signat del
presidente e de altri prominent membres del Comité de «Société Idiste
Française». In ti ci numeró noi publica anc un lettre circulari de sr.
Dr. A. Peipers (ex-presidente del German Ido-Federation, Köln): «Pro quo
yo ha abandonat Ido», quel esset compostet ja antey.

Noi gratula nor nov combattentes, pro lor corageosi resolutiones.
Conossente les quam ínfatigabil, brav e rasonosi functionarios in li
camp de Ido, noi posse esperar que lor adhesion a Occidental significa
un nov fort impulse de nor movement.

Lor clar exemple mey esser un avise a omni devoet adherent de
mundlingue!

[.author]
Red.

// XXX TODO marcar

Li historie del mundolingue es un succession de etappes vers li final
scope. Ja mult pioneros, fatigat pro un tro long effortie, ha resignat,
e li númere del persistentes, in omni campes, es minimalissim. In van li
Esperantistes trumpeta su grand successes e li mult favorabil decisiones
de congresses; it ne impedi li rapid decadentie del central
organisation. Malgré un plu bon platform e li sacrificies de devoet
propagandistes, li Ido-movement es in complet desagregation desde li
West Europan Conferentie de Paris.

// XXX NOTE: li marca original de págine -2- esset in li sequent
// paragraf:

Esque li antiqui mite de Babel va monstrar se real? Esque li
mundolinguistes va luctar durant ancor un long témpore por un chimeric
solution, refusante aperter li ocules e constatar
que li via til nu sequet es fals? Esque on va sempre repetir li sam
arcaic formules?

Omni ver amicos del mundolingue deve examinar ti questiones con sobri
mente.

Desde li témpore del Delegation, un nov stadie del mundolinguistic
scientie ha apparit. Pos mult annus de patient labor E. de Wahl ha
trovat li mastro-clave serchat in van de omni precessores: li medie
obtener li international paroles per un regulari sistema.

Occidental ha forjettat li sacro-santi principies de artificial
regularitá, heredat de Esperanto. It aplica li principie del maximum de
internationalitá ne solmen in li vocabularium, ma anc in li grammatica e
derivation. It ne mutila li stock del international formes ja existent,
e it es un garantíe de stabilitá. Si existe quasi null artificial
formes, pri queles on posse sempre discusser, on posse changear quasi
nullcos. Vi pro quo Occidental posse evoluer sin ruptura e adopter novi
paroles sin deformar les. In contrari, un minim reforma in li
grammatical e derivativ regules del sistemas rigid quam Esperanto e Ido
es catastrofic e subverte li tot lingue.

// XXX TODO: Confirmar erra ja corectet: "in manuale" -> "sin
// manuale":

Til nu, li sol grav objetion fat contra Occidental es li assertion que
it es desfacilmen apprensibil. It es fals. Durant plur mensus, sin
manuale, sin lexico, per solmen un micri clave, li radicarium e quelc
numerós de Cosmoglotta, noi ha aprendet li lingue rapidmen e facilmen.
Li unic desfacilitá incontrat ne es nor culpa. It es readaptar nor
spiritu al normal maniere de pensada, quande, durant mult annus noi ha
usat paroles deformat secun li hiperlogic derivation de Ido. Li facilitá
de studie de Occidental es mirabil, quande on compara con li desfacilitás del
artificial formes de Esperanto e li subtilissim regulas de derivation de
Ido.

Malgré que evidentmen li munde refusa li dialectes Esperanto e Ido pro
lor grand artificialitá, lor partisanes ne vole profitar li nov
experimentes fat exter lor campes. Pro que noi es convictet que li via
sequet til hodie es fals, noi ne posse restar in ti ínjust conservativ
movementes.

Noi do adhere oficialmen a Occidental, «li max facil lingue por li
majorité de ti homes, qui deve aplicar it».

// XXX NOTE: li marca original de págine -3- esset in li sequent
// paragraf:

Ma noi ne posse obliviar nor long labor por Ido. Noi ne regreta li
témpore e li moné expenset, nam, solmen per experimentes on posse trovar
li rect solution. Un long amicitá
liga nos con nor idistic co-idealistes. Mem si nor linguistic
conceptiones es diferent, noi considera les quam camarados de combatte.

For li interlinguistic inamicitá! Viva li spiritu de tolerantie! Si
regretabilmen existe fanatic partisanes in omni movementes, noi mey
compatir les.

Pseudoscientie decrete, ver scientie sercha e decovri.

Súper omni divergenties, viva li lingue international!

// XXX TODO: Marcar quam liste?:

// XXX TODO: Far li range de annus plu leibil:
L{dot} M. de Guesnet, presidente del «Société Idiste Française» Membre del
Comité del «Uniono por la Linguo Internaciona» (1912 -- 27), Paris.

Paul Beaufils, cassero del «Société Idiste Française», Paris.

Georges Bohin, director del «Ecole Moderne», delegat del S. I. F.,
Strasbourg.

L{dot} Boutreux, instructor ex-director de «La Moderna Edukisto»,
ex-general-secretario del «Internacionale de l' Enseignement».

Sa J. Colas, Instructora, delegat del S. I. F., Souday.

E{dot} Foucher, inspector del sucrerias e distillerias, delegat del S. I.
F., Rouen-Sotteville.

M{dot} Martinet, commercial agente, Paris.

Ingenior Thibault, director del hydro-distribution, membre del Comité
del S. I. F., Angers.

// Pro quo yo ha abandonat Ido {{{2
=== Pro quo yo ha abandonat Ido

Nu ja ha passat circa 20 annus desde que Borgius scrit li libre: «Pro
quo yo ha abandonat Esperanto». Hodie un libre sub li ci-supra modificat
titul vell esser actual. Un serie de epistules de amicos ex li
mundlingual movida inicia me a quelc demonstrationes, quel regretabilmen
deve esser restrictet a quelc impressiones e experienties personal. Pro
manca de un libre (advere in preparation ma ne ja aparit) yo deve, in lu
essential, directer li atention de mu amicos al studie del
Occidental-litteratura, specialmen del annus 1922 -- 26 de
«Kosmoglott».

// XXX NOTE: li marca original de págine -4- esset in li sequent
// paragraf:

Desde 1909 yo ha aprendet e exercit li sistema Ido in scritura e parlada
quam poc altris. Set gross tomes de correspondentie atesta it; ja in
1912, in li German Ido-congress de Nürnberg, yo ha fat mi unesim public
discurs in Ido, sin alcun preparation. Yo confesse vos, mi amicos, que
yo ne levimen ha separat me del Ido-moventie. Per li long-annual
propaganda, li continual usada de Ido in conversation, corespondentie e
instruction yo esset obsedet de to quo yo ha nominat
«amorositá de sistema». Talmen it ha evenit que in comensa yo solmen
instinctiv ha sentit, ne ja clarmen reconosset li cardinal defectes de
Ido. Per li sub-folie «Esperanto» li superioritá de Ido aparit tam clar, que
on pretervidet li defectes.

Quelc formes quel chocat evidentissim contra li propri principies de Ido
(p. ex. li derivationes parolo -- parolar, socio -- societo, li duplic
infinitiv irar) presentat-se quam Esperantistic atavismes, advere corectibil
in li cadre de Ido (parlar, socio -- sociaro, vadar). Ma poy sovente in
li parlada li constant repetition del present-finale -as, precipue li
vocabul «esas» con li du acri «s» demonstrat me li ínnaturalitá del
Idistic conjugation, e denove it manifestat se quam Esperantistic heredage.

A mi disciples in li Ido-curses, precipue púeres e fliccas con
elementari education, evidentmen esset desfacil li uniformation del
divers parol-classes (subst., adj., adv., verbes etc.), prendet de Esperanto;
quam ya anc in german li just usada del majuscules quam caracteristic
del substantiv es desfacil al disciples.

In ultim témpore yo sempre denove ha trovat que li parol complet derivat
(do p. ex. «plubonigar, kanotagar, netigar, lojeyo, kelkope, fervoroza,
cadie» etc.) inculca-se al disciple quam special vocabul, e que mem li
max habil Idist (a comprender anc li Esperantist) totalmen ne constructe li
derivat paroles de casu a casu in levi rutine, ma que il prende les
sempre quam parat vocabules ex su memorantie in casu de beson. Advere in
li scritiv usa to mey esser altri; ma mastrisat es un lingue do solmen,
si on parla it alegri, sin far logic operationes ye li singul paroles.
Ma esque it tande es just inculcar se formes derivat artificialmen secun
li lingual logica de Couturat, formes de queles mult aspecte e sona
strangissim, durant que noi trova in li vivent lingues derivationes,
tant natural e do anc boccari (facilmen parlabil) incorporat de long a
nor lingual possession? Céterimen li derivation secun Couturat ne mem
esset secur, p. ex. «logikala» (?, logikoza?, segunlogika?), «regulala»
(?, reguloza?, segunregula?), e simil contestat derivationes.

// XXX NOTE: li marca original de págine -5- esset in li sequent
// paragraf:

Talmen it aparet me sempre plu clar que li sistema Ido, advere tre
important in li «historie» del mundlingual moventie, ne representa li
definitiv form del mundlingue, ma que
un transformation deve venir. Plu e plu yo ocupat me pri li sistemas
quel apu Ido nascet o existet ancor, e precipue ex ti ci atractet me li
sistema Occidental, quel ha ruptet radicalmen li Esperantistic fundament, e
támen ne es unilateral romanic quam tant altri sistemas. Ja antey it ha
esset me clar que li transformation de Ido va ear in un direction ancor
plu lontan del Esperanto-fundament. In li conversation con ne-mundlinguanes,
por formular concis su diferentie de Esperanto, yo sempre ha caracterisat Ido
quam «plu fort aproximation al formes del natural lingues». Nu, plu
developat in ti ci direction, Ido vell dever approximar se necessimen al
sistema Occidental, e li propositiones de «Nemo» e altris in «Mondo» ya
factmen ea in ti ci direction.

Mi cardinal objetion contra Occidental esset li sequent. Yo sovente
meditat pri li vocalic finales de Ido. Lor valore por distinter li
parol-classes esset contestabil ja secun li propri argumentes de
Couturat. Ma yo credet que li vocalic finales es un cert protection
contra li nascentie de dialectes e elisiones. Céterimen ti objetion,
videt in clar lúmine, vale contra omni sistema de mundlingue; ples
memorar li horribil pronunciation del Angleses e Saxones! Pri ti ci
punctu yo ha tranquilisat me in regard al radio quel fa possibil un
permanent official emission e expansion de un modellic pronunciation.

// XXX NOTE: li marca original de págine -6- esset in li sequent
// paragraf:

It existe multissim bonvolent homes queles con entusiasme, assenti li
idé de un neutral international lingue; ma ili es absolut ignorant pri
li problemas quel deve esser soluet, e ili talmen perveni a totalmen
absurd opiniones. Per to suffre precipue li ínegoistic idealistes quel
ha penetrat un poc plu profundmen in li complex immensmen complicat de
ti ci problemas e ha pervenit a resultates contrastant al opiniones in
curs til nu. Ti ci «outsiders» (forsan traductibil per «apartones»,
«extranes») del mundlingual moventie es reprimandat quam particulardes
(«Eigenbrötler»), on sercha motives de lor agentie pretendet quam nociv
o foll, on parla pri manie de amelioration o coquetteríe etc. Ma to es
ínjust. Nam etsi mani de ti apartones ha pervenit a un «via de
ligne-transport» (fals via), támen lor labore es meritosi, pro que it
demonstra: ta, in ti direction evidentmen ne es li just via. To es simil
quam ye li ancian alchemistes, quel malgré omni erras támen finalmen ha
conquestat important conossenties e iniciat novi vias. Ex dilettantic
penada in obscur impuls finalmen nascet un grand
pioneric scientie. Anc li novnascet scientie «interlinguistica»
retroregarda a un obscur prehistorie de plu-minu absurd experimentes e
projectes; ma ti ci era nu es transmontat.

Si li Ido-academie vell har remanet fidel a su original ideales, it vell
har devenit li ductor del interlinguistica. Vice to per li edicte del
periode de stabilitá it ha reposat sur su laure e recadet in Esperantistic
metodes. Li max gravi cause de ti ci fate es forsan li idé de Couturat e
Ostwald del logic lingue («renversebleso», «unasenceso»), quel devet
functionar in maniere de un sistema de matematic o chimic formules. Ti
ci idé ha fascinat multis e seductet les vider in Ido li definitiv
solution, quam on ne volet indangerar per ulterior discussiones pri li
fundamental questiones.

Ci du contrari principies sta ínamical contra unaltri: multis opine que
important es minu li maniere del lingual solution, ma un bentosti
convention pri un unitari sistema, quem on poy mey obtruder al munde per
omni medies de organisation e propaganda, e, si possibil, con statal
auxilie (scole, radio etc.).

Li altris in contra opine que just e solmen li solution del lingual
látere del cose es important.

Inter ti ci contrari opiniones un conciliation es ínpossibil. Li
Esperantistes persiste rigidmen in li unesim opinion ja de commensa. Ido de
su orìgine esset chargeat per li heredital culpe de compromiss. Li
adherentes del líber exploration, in commensa afluent a it, bentost
retirat se, quande li líber discussion plu e plu, in regard al
propaganda, esset restrictet e finalmen opresset totalmen per
introduction del funest periode de stabilitá.

Ye to Ido ha perdit per se self li pretension de spiritual hegemonie in
li progressiv mundlingual moventie. Interim li difamat «ousiders» ha
continuat laborar sin brue. Li spiritual hegemonie transit al societé
«Kosmoglott», e ex li sistemas quel esset discusset ci, excellet
Occidental de Prof. E. de Wahl in Reval. Senior de Wahl esset anterior
Volapükist e Esperantist e in comensa anc colaborator de «Progreso». Un
apreciation de su individualitá e de su ovre de vive me es ínpossibil in
li cadre de ti ci curt exposition. Ci, quam ja dit in li introduction,
yo deve referer al studie del Occidental-lítteratura, specialmen li
revúe «Kosmoglott» 1922 -- 26, quel desde 1927 apari in Mauer apu Vienna
sub li titul «Cosmoglotta». Lexicos e libres de aprension es ancor in
aparition; malgré to ja existe un sat grand númere de Occidentalistes
quel mastrisa ti ci sistema in parlada e scrition.

// XXX NOTE: ci esset li marca original de págine -7-

Li revolution de palace, eruptet ante curt témpore in li Ido-moventie,
li apertion del líber discussion in «Mondo», veni tro tard; Ido ha
devenit ja de long to quo Esperanto ja esset desde 1908: quantitá
negligeabil. It es ínutil acompanar ta ancor. Li Ido-moventie mem ne
adplu posse realisar li scope, uniar organisatori li ne-Esperantistic
mundlinguistes; to ha esset lu unic quo finalmen ancor retenet me del
transition.

Combuste to quo tu adorat!

[.author]
Dr. Peipers

// Appelle a omni mundlinguistes {{{2
=== Appelle a omni mundlinguistes

Quam on save li anihilant critica pri Ido in li revúes Kosmoglott e
Cosmoglotta ha causat un grand schisma in ti organisation, li sol quel
ha penat un poc corecter e stoppar li currida del veteran Esperanto.
Divers guidantes, diplomat instructores, membres del chef-organisation e
del academie ha demissionat e abandonat Ido, un grand parte de ili ha
adheret a Occidental, altres hesita, ne posse far li passu decisiv pro
tro grand diferenties in li principies del du lingues. Ne es afere de
chascun far tal rupturas in se self, quam ha posset un del Nestores del
mundlinguistic movement, ingeniero W. Rosenberger, quel, hante esset
presidente del Volapük-academie, comensat de nove per elabor su Idiom
Neutral, e pos altri 10 annus sacrificat su ovre e reconstructet it de
nove sur nov principies in su Neutral reformed. Do on comensat in Ido
serchar novi vias, fat propositiones pri reformes, a queles nu esset
consacrat li revúe «Mondo» del ínfatigabil luctator in li camp
mundilingual sr Per Ahlberg. Durant que li unes quam Dr. Talmey provat
ducter Ido ad ancor plu subtil logica e consequentitá, li altres penat
quant possibil forjettar li curasse heredat de Esperanto. In ti
discadentie li old autor marques de Beaufront collectet su fidel
agnelles, essente secundat per su fidel auxiliatores sr Peus e sr
Noetzli, qui prova terrer su adversarios plu per fort voce quam per
plausibil argumentes.

// XXX NOTE: li marca original de págine -8- esset in li sequent
// paragraf:

Omni parties sublineat li scientific caractere de Ido e monstrat quam
linguist-protector de ti principies li fam-conosset professor Jespersen
(Köbenhavn), membre del dan Academie de Scienties e ante li guerre li
presidente del Ido-Academie. Prof. Jespersen long témpore ha silentiat
ma nu anc il ha dat su complet demission a Ido in un public epistul al
idistes in
«Mondo» nro 19, u il expresse que il de comensa ne approbat li direction
esperantistic, durant que il subtenet plu li direction de Neutral. In
fine de su tre interessant declaration il anuncia que bentost il va
publicar su propri considerationes pri to quo il pensa necessi in un
lingue international.

Noi vide per to que li Ido-movement in ti lucta es in su ultim stadie de
existentie. E to ha evenit ne per li grandios reclam-criat «oficial»
successes de Esperanto, ma per li procedentie de un sol hom, quel 5
annus combattet presc sol e sin auxilie. In li circules de Esperanto on
regardat con condescendentie e un cert benevolentie ad Occidental, quel
tam fervent fat labor por Esperanto, destructente su max ínoportun
concurrent, quel sempre mixtet se quam impediment in li bon organisat
propaganda de Esperanto. Ili tande ne savet e forsan anc hodie li majorité de
ili ne save pri li nascent dangere. Nam li critica fat pri Ido concerne
in sam maniere anc Esperanto.

Ma durant que li reformes de Ido por li extern publica ne esset
ínmediatmen visibil e multes de ili anc ne esset un amelioration, li
afere de Occidental sta totmen altri, specialmen per li contradictori
evolution quel nu ha captet Esperanto. De un flanc on introducte in masses li
international conosset expressiones e paroles, advere vestit á la
Esperanto, quam p. ex. redakcío, familiara, kongregacío, kongestío,
konfesío, konveksa, etc. e stant absolutmen exter omni
Esperanto-etimologie e sovente in contradiction a su regules.

De altri flanc li popul esperantan ha developat un nov nationalisme quel
fa sentir se in autonom parolformationes, representant íncomprensibil
charades quam «sherctrompas, iloj, geanoj, malcheestos, arbaropero,
senarmiliĝo, geresaniĝbezonuloj, amaktorino, kialon, pliuloj» etc per
centes e milles.

On asserte que autonomi formationes monstra un fortie de intern vive, ma
it es plu probabil que to monstra un maladiv, ínsan exuberant crescement
quam un túbere de cáncere, quel ducte al mort. In omni casu du talmen
different tendenties in li sam lingue in sam témpore ne posse esser sin
dangere, ili porta in se li seme de destruction.

// XXX NOTE: li marca original de págine -9- esset in li sequent
// paragraf:

In extern advere Esperanto chascun semane posse publicar in su revúes un
nov success che autoritates, alt situat persones, institutiones etc. Ma
ti successes in general resta sur paper, quam resolutiones o
aprobationes del idé de un lingue international. In li majorité de casus on persuade que
Esperanto es li lingue international, on ne di que existe altri lingues e advere li nómine
Esperanto
es presc sam conosset quam Odol, shampooing, etc. Ma solmen li nómine,
ne li cose; e si on capte plen conossentie on plu ne vole auxiliar it.
Omni Esperanto-gazettes plendi que li majorité de persones venient
participar li Esperanto-curses pos quelc témpore abandona les, e mem
tales qui ha finit les bon con exámine, desapari absolutmen. Pro quo?
Nu, it es clar, que hante studiat it til fund ili percepte li manca del
seriosi fundament del cose, suportat solmen de un entusiasmat
populmasse, cantant himnes, exchangeant postmarcas e cartes ilustrat e
venient al omniannual congresses por amusar se! Malgré li grand númere
de Esperanto-revúes on sercha in van in ti «litteratura» alquicos
seriosi o valorosi. Do quel interesse Esperanto posse haver por ili.

Li circules scientic, comercial, diplomatic, politic etc in general
declina Esperanto e on posse constatar in contrari un grand tendentie por
Angles quam lingue international, pro que it ja es tal in li tot munde u prospera li
navigation, e u extende se li potentie anglo-american. E ti tendentie
pos li guerre sembla crescer plu e plu anc in Europa. Essente li
linguisticmen max evoluet idioma natural e practicmen li max expandet
sur li terre, li conossentie de ti lingue representa vermen tal
avantages e profites, queles efecte tre propagativ e lurativ. Ultra to
it es inter li vivent lingues un lingue relativmen facil. It es ver,
chascun del artificial lingues sive Esperanto, sive Ido, Occidental, Latino
sine Flexione es adminim 10 vezes plu facil quam angles, ma on deve
conceder que ho-témpore li conossentie del angles es anc 100 vez plu
profitabil quam ti de un del nominat artificial lingues, e to fa li
problema del concurrentie del angles tre seriosi.

Advere in tal questione have valore ne solmen causes de profite e
practic avantages, ma anc lude un enorm role li cultural e psichic
valores. Acceptante un lingue national noi subjecta nos al hegemonie
perpetual de ti nation, proque ili parla su lingue matrin e noi deve
balbutiar in lingue foren. Esque on ne senti lu humiliant in ti
voluntari sclavitá? Ma li dangere es anc menaciant li concernet nation
self. Advere si li tot munde va parla o plu ver parlachar ti lingue, quo
it va devenir, un sorte de pidgin-mundan? Esque ti lingue self va posser
conservar su propri national standarte? Esque it ne va degenerar til un
de ti creolic lingues crescet in li divers europan colonies? Li classic
latin ha morit quande it esset parlat per omni popules del imperia
Roman.

// XXX NOTE: ci esset li marca original de págine -10-

Li idé de un lingue national, quam mundlingue es do refutand per omni
forties.

Li coses in li munde eveni ne sempre talmen quam li conscientes e
clarvidentes desira. Do li concurrentie del lingue angles es hodie li
max seriosi, mult plu seriosi quam ti quel se fa reciprocmen Esperanto,
Occidental etc. It es evident, si noi ne perveni presentar al munde un
strax usabil por omni scopes, facil altqualitativ cultural lingue
auxiliari, tande noi va bentost junter al suprematie anglo-american in
politica, financies e economie comprensibilmen anc un tal in psichic e
mental materies. Do omni adherentes del idé de un lingue auxiliari
artificial vell dever max bentost soluer ti question.

Ma de altri látere it es anc clar que ti lingue auxiliari posse esser
solmen un e ne 10, ni mem 2! Do li altris deve desaparir. Ma quel!
Esperanto pro su ancianitá e pro li númere de su adherentes postula ti
role final por se. On ha leet li proposition in «Heroldo de Esperanto»,
que omni altri sectas mey cessar propagar su lingue-sistema e propagar
solmen Esperanto, durant que un commission ínpartial mey electer o
composir li final lingue international. Ti sam proposition ja esset fat ante 2 1/2 annus
in li conferenties de Genéve. Ma mem excludente un hipocrisie in ti
transparent proposition, quel da un tal avantage in li manus de Esperanto, on
posse dir que ti proposition es absurd in se self.

// XXX NOTE: li marca original de págine -11- esset in li sequent
// paragraf:

Un comission nequande posse crear un lingue, e si it va far to, tande va
nascer tal desformi homuncules quam Neutral e Ido. Til nu havet success
e vivicapabilitá solmen absolut autonom creationes basat sur un propri
idé e perductet unitarimen per su autor: Volapük, Esperanto, Latino sine
Flexione e nu ja comensant Occidental. Do ti comission vell dever
electer un lingue. It va depender del consistentie de ti commission, e
li pluralité del voces in ti decision ne va valer necos! Ma forsan un
comité de competent persones? Qui es ti persones? Nu, expertes,
linguistes! Ti qui save quam poc expert sovente es linguistes pri li
question de un lingue artificial, ne va fider multcos. Sammen quam in li
unesim témpores del aviatica li diplom-ingenieros esset miserabil
ignorantes in su judicies in comparation con li pioneros del aviatica,
queles ye max grand parte ne esset ingenieros! Li max bon ilustration a
ti consideration da nos li recent confession de prof. Jespersen in su
apert epistul al Idistes in Mondo, u il di in fine que il ha mult
aprendet ne solmen de Zamenhof e Couturat
ma anc de Wahl e altri mundlinguistes. Prof. Jespersen es ne solmen un
generalmen aconosset valoros scientist e linguist, ma il es anc un hom
stant in li mundlingual moventie durante decenes de annus. Ti do vermen
max expert hom ne time publicmen declarar que il ha aprendet mult del
supra nominat mundlinguistes. E qui esset ili? Laicos in linguistica:
Zamenhof esset medico, Couturat professor de mathematica e logica, Wahl
oficero de marine e pedagogo, fisico. Qualmen do altri linguistes ne
hant occupat se pri interlinguistica vell posser dar un vermen expert
judicie?

Do un tal conferentie proposit vell posser consister solmen in negocies
reciproc. It es un facte apertmen concedet mem in presse de Esperanto,
que li lingual sistema de Esperanto es antiquat e ne «up to date», e on
va dever reformar li lingue. Ma de altri látere es clar, que si on
comensa far reformes on ne va haltar antequam on va arivar a alquicos
simil a Occidental, quo anc reconosse ductent Esperantistes self; ma
tande Esperanto va haver li sam fate quam Volapük: it va morir proque ni un
sol lingue ne posse perviver un tal operation. Noi mey memorar li metode
quel ha electet in su témpore li eminentmen clarvident e genial
Zamenhof, quande Esperanto esset menaciat del dissipation in reformes.
Il elaborat un project totalmen nov e finit in se self. E il proposit:
sive acceptar li nov, sive conservar li anteyan. To esset tacticmen li
sol possibil metode por conservar li atinget resultates. Advere li
metode del votation ne posset dar un altri resultate quam it esset de
facte, ma to depende ne del metode transir de un sistema al altri.

Anc hodie si on va voler transacter pri union del divers sistemas (max
simplic vell esser li casu de solmen du sistemas), on va posser far ti
union solmen per subit e general acceptation (de un die al altri) del
nov sistema, ma sub li standarte e organisation del plu difuset. Per
altri paroles un union vell esser possibil sur li base sequent: Li
Esperantistes accepta li nov base, reconosset quam li max apt, por
exemple Occidental{blank}footnote:[On vell posser transacter pri micri changes
o correcturas por atinger li max bon lingue.], e
li Occidentalistes renuncia al nómine de su
lingue, accepta li nómine de Esperanto (modernisat) e nu combatte junt
con li samideanes del altri camp. Comprensibilmen un tal arangeament
posse esser fat solmen tam long, quam li nómine Occidental ne es ancor
tam conosset quam Esperanto.

// XXX NOTE: ci esset li marca original de págine -12-

Quande li publica va conosser que existe du fort moventies concurrent
Esperanto e Occidental (e Occidental infortia se in sempre plu grand gradu), e quande ti
publica va vider li comparationes de ti du lingues, tande li fate de
Esperanto va esser decidet e un juntion o acordament ne plu va esser
possibil. Tande li question deve esser decidet per lucta mortal, til que
solmen un del concurrentes resta, i.e. to quo sr Ahlberg in «Mondo» ha
nominat «cannibalisme interlinguistic». E forsan durant ti lucta
mortativ li lingue angles va victoriar.

It va depender del san sense del ductores de Esperanto prender su
mesuras. Esperanto ne es in li situation obtruder nos un dictate in un
armisticie in quel noi deve cessar nor propaganda, til li Esperantistes va
decider, quel reformas ili va dignar far in su antiquat idioma. Noi va
propagar nor lingue e sempre monstrar comparationes inter Esperanto e Occidental. Li
victorie final de Occidental inter li sistemas de lingue international hodie es ja cert. Ma
noi Occidentalistes ne es ambitiosi ni pri nómine, ni pri honores, noi
vole solmen perducter li solution del problema in un maniere digni de
Europa e ne in form de un infantesc primitiv lingue, quel vell
retrojettar Europa in un statu recessiv. Por nos li form del lingue ne
es índiferent.

Li conscient Esperantistes sempre ha sublineat que ili combatte ne por
un sistema, ma por li idé solmen. Ja Zamenhof ha dit «Esperanto mey
restar tal qual it es, til que un competent institution mey decider
changear it mem til inreconossibilitá». Nu, li Esperantistes mey monstrar,
que to ne esset solmen paroles quam che mastro fox in li fabul. Ma quel
es ti competent forum? It es li guidant interlinguistes self, ti qui
comprende li politic situation e qui ha studiat e experit li altri
sistemas til funde.

It va depender del san spíritu de ti guidantes, ca ili va prender li sol
decision quel ducte al commun fronte, o va ruinar un grand atinget
resultat per un combatte ye vive e morte. Ili mey ne obliviar: solmen un
acceptation complet del nov base e ne compromisses! Ili mey memorar: que
un compromiss inter Volapük e Esperanto ne esset possibil. Li sam
situation es inter Esperanto e Occidental.

Lu sol, quo on posse ancor salvar, es li prestigie, li nómine, li
standarte e li honore del genial humanitarist Zamenhof, ma ne plu li
antiquat sistema.

Li témpore es urgent. Pos ulteriori 5 annus it va esser tro tard.
Videant Consules.

[.author]
J{dot} Prorók

// NOTE: ci esset li marca original de págine -13-

// Cronica {{{2
=== Cronica

«Pécsi Naplo», 30 novembre, rapporta detalliat e con grand simpatie pri
un successos discurse quel li fervent protagonist de Occidental in
Hungaria, Dr. Comte Ernö Zichy ha fat pri li problema del mundlingue in
li societé «Nemzeti Szabadtanitás Egyesülete», Pécs, li 29 novembre.
Secun ti diale, li mult auditores con vivaci acclamation ha acceptat li
interessant e scientific explicationes del prominent orator.

«Wiener Handelsblatt», 2 decembre, sub titul «Esperanto und Occidental»
publica un articul de sr de Wahl quam response al replicas de
esperantistes de 23 e 30 septembre (vid. Cosmoglotta nr 43, pg 101).

[.author]
E{dot} P.

In «Le Secrétaire Commercial», Nancy, novembre, sr. C. Bohin, director
del «Ecole Moderne» (Strasbourg), declara que li unitá del partisanes de
lingue international forsan vell esser realisat per Occidental.

L{dot} M. de G.

In «The Word», Hull, novembre, nor fervent collaborator sr Eric Biddle
sub titul «Psychology and human progress» scri quelc frases in Occidental por
Occidental. Al caderne es adjuntet un propaganda-folie de nor lingue.

Sophie Zaikowska e Ing. V. Lorenc in «Le Végétalien», Paris, novembre,
consacra quar págines al problema del lingue international e cita textus
in Esperanto, Ido e Occidental. Li ultim págine contene un habil exposition del
cardinal punctus de Occidental, conform al frances prospectes de Cosmoglotta.

«Schola et Vita», octobre, reproducte nor complet «Curt grammatica de
Occidental».

In «Basler Nachrichten», 28 octobre, sub titul «Der Streit um die
Weltsprache» e referente a publicationes de Cosmoglotta, sr Luigi
Guglielminetti raporta detalliat pri li actual situation del problema
del lingue international. Il di que li relation inter li númere del
Idistes e ti del Esperantistes es circa 1:20, quo sembla rect. Sr G.
fini per un appell por union de omni mundlinguistes, nam li constant
«disputation pri li Lingue International sembla devenir catastrofal por
li lingue international self».

[.author]
E{dot} P.

// XXX NOTE: ci esset li marca original de págine -14-

«Heroldo de Esperanto» nr 45 informa pri un índigni action de quelc
holiganes, queles ha ruptet li querc plantat in Zoppot (Danzig) ye
memorie del 40-annual jubilé de Esperanto. It sembla que to esset un o
pluri fanatic chauvinist. Tal actiones es in maxim gradu blamabil e in
sam gradu stult quam abominabil. On posse esser adversari del lingue
Esperanto, ma on sempre deve atestar li grand sacrificiosi labor quel li
fervent adherentes de ti lingue ha fat por li general idé de un lingue international. In
omni casu per tal savagi metodes on va solmen documentar su bassess e
involuntarimen traer li simpaties del publica in favor del attaccat.

[.author]
E{dot} W.

«Heroldo de Esperanto» nr 45 raporta «que li revúe «Radiowelt» in Wien
ante un annu ha publicat un Esperanto-curse de Dr Pfeffer. Ma nu li redaction
ha decidet introducter gratis-leciones in lingues angles, frances e
italian. U resta Esperanto?» Noi questiona lu sam! Esque li response ne
es trovabil in li íneuropan primitivisme de Esperanto?

In li sam raporte noi lee li sequent lineas: «Que Occidental comensa
propagandar extra Vienna, pruva li necessitá de unitá, quáncam it sembla
que noi ne besona superusar nor forties por far it ínpossibil in li
concernet locs».

[.author]
J{dot} P.

In «Mödlinger Nachrichten», Mödling b. Wien, 26 novembre, prof. Longo
notifica que il es nominat de «Universala Esperanto-Asocio» quam
delegate por ti region e il adjunte que «li númere total del
esperantistes certmen es evaluat tro bass per 20 milliones». Modest il
ne es! Secun comunicationes official del servicie statistic del sam
organisation, li númere de omni esperantistes (organisat e ne organisat)
in li tot munde es junt adminim 100.000. In omni casu it certmen ne
excede 200.000, do apen 1/100 del númere del «entusiasmat» delegate
oficial de Esperanto. Li redactor self del nominat jurnal scri que il
dubita pri li veracitá del recivet noticie.

// XXX NOTE: li marca original de págine -15- esset in li sequent
// paragraf:

Un parte del Esperanto-presse («Verda Mondo» nr 6, «Heroldo de E.»,
«Esperanto» etc) rapporta pri un serios crise in li vive de U. E. A.
(Universala Esperanto-Asocio). Sr O. W. Ferguson scri in su «Occidental
Bulletin» que in 1925 UEA havet 9500 membres; in 1926 it perdit 800 e li
oficial bulletin del central comité de UEA, septembre 1927, communica
que li ho-annual perde denove va esser circa 800 membres, «quo significa
que li present annu va finir con apen 8000 membres». Si 1928 monstra un
simil diminution, tande li númere del
membres va esser reductet a ti de 1913. U es do li gigantic potentie
numeric de Esperanto quel on sempre sublinea contra li superioritá
linguistic de Occidental?

Sr Hans Jakob, director de UEA, in «Esperanto» nr 10/11 publica un
proclamation pri li actual situation ínfirm de UEA. Il di «… Noi
repeti ti voca, ti alarma e con atention va escutar li ecó quel it va
trovar inter li samideanes, queles ne solmen babilla pri li bellsonitá
del lingue, pri li futuri fratrinitá del homanité, ma queles sobri e
prudent regarda li munde tal qual it es e queles labora ne atentente pri
dextri e levul. 20 agil non-revaci homes con ardent cordie e clar cap
posse salvar li movement ex li stagnation e ex li apatie nu reyent.
Esque noi es clamantes in desert, ne audit? … Ples avigilar nu omnis
ex índiferentie, self-contentitá e contemplation. Noi ne have jure
reposar sur laures ja exsiccant …».

Li max difuset Esperanto-jurnale, «Heroldo de Esperanto», in nr 42 scri:
«Anc Heroldo per su mem ne 2000 payant abonnates actual, have un
desfacil existentie; e su situation es mem plu desagreabil quam ti de
UEA, nam it es un privat interprense e pro to ne have jure petir por
almosnes …»

[.author]
E{dot} P.

In nr 1 del «Bulgara Esperantisto» li comité central publica in bulgaric
lingue un declaration in quel it sublinea li seriosi situation material
del association, advoca li samideanos a compleer lor obligationes vers
li organisation, e menacia, que si til januar 1928 ne va esser dat li
demonstration del bon voluntá del esperantistes, tande ili va proposir
un plebiscita pri li liquidation del union.

It es just quam in li ultim annus del guerre, u li publica ja ne volet,
ma esset incitat per gazettes por li ultim eforties til li victorie
total, in ci-casu li acceptation official de Esperanto. Ma li disciplina ja
laxat nu postula visibilmen exemplaric metodes. Li fine in omni casu va
esser un deception. Sive victor sive victet, ma li debacle va venir in
omni casu.

[.author]
J{dot} P.

// Form e contenage {{{2
=== Form e contenage

[quote, Friedrich Nietzsche]
____
Li lingue deve esser anc simbolic, metaforic; un stilist deve esser anc
artist, un pictor in li maniere de descrition, un musicist in li eufonie
del paroles, in li euritmie del composition de frases; támen on deve ne
devenir tro formal; li ornament ne mey exuberar súper li pensas.
____

// NOTE: ci esset li marca original de págine -16-

// Opiniones pri Occidental {{{2
=== Opiniones pri Occidental

Professor Dr. K. Asakawa, Yale University, New Haven, Conn. (USA), scri
a sr E. de Wahl, li autor del lingue international Occidental
(traduction ex angles):

____
Car senior. Vu ha esset tre amabil per misser me quelc exemplares de
Cosmoglotta e yo regreta que, pro mult labores, yo ha tam long
procrastinat mi agnoscion. Yo es tre convictet pri li necessitá de un
adequat lingue por li intercommunication del nationes. Pro ti cause yo
es membre del «International Auxiliary Language Association» (IALA) de
USA, e ha colaborat in un de su comités. Yo plu o minu examinat li
possibilitás del plu conosset sistemas de lingue international e yo personalmen pensa
que Esperanto, malgré su honorabil record e su relativ hegemonie, es
detrimentat per defectes, queles, yo crede, fa it ínacceptabil por
universal introduction. In comparation con Esperanto, yo es extrem
impressionat per li superioritá de vor Occidental e it es tam natural,
tam afin al vivent lingues europan e tam facilmen leibil, que mi propri
opinion pri Vor sistema es absolut favorabil. To yo posse dir mem per mi
tre limitat conossentie de Occidental, yo aconosse que vu ha electet li
nómine Occidental por vor lingue. It es problematic esque un sistema
incorporant elementes e occidental e oriental in nor dies posse esser
creat. Solmen per long practica e studie un lingue vermen panmundan
posse evoluer in li curs del témpore. Yo cordialmen saluta li eforties
por far conosset generalmen vor Occidental. Ples permisser me expresser
li crede que vu fa un distinct e nobil servicie al Homanité e que yo
desira vos omni success. Yo vell joyar per conosser plu complet li
principies de vor sistema. Su grammatica es simplic e comprensibil etc.
…

Vor tre cordialmen K. Asakawa.
____

Noi fa atenter anc al favoros judicies pri Occidental de prominent
competentes in Cosmoglotta nr 41 e 43, de prof. Dr. L. Guérard (Universitate
Stanford), prof. Dr. A. Saareste (Universitate Dorpat), prof. Dr. C. W.
de Sydow (Universitate Lund) etc.

[.author]
Red.

'''

[quote, Joh. Scherr]
____
Ne per trumpetes e tambures, ne per li tónnere de 101 cannones, ne per
alleluia de ángeles, ma in quiet, modest e ínremarcat form, mem mesquin
e ne-bell, lu bon, grand, popul-destinant intra in li munde.
____

// NOTE: ci esset li marca original de págine -17-

// Consola {{{2
=== Consola

Li sequent legende, haustet ex li Buddhistic libres, monstra li habil
maniere, per quel Buddha conquestat li cordies del homes:

Un yun fémina, nominat Kosagótami, havet un unic filio, quel morit. In
su dolore ella ne volet creder que li filio ha morit, e ella curret a su
conossetes por obtener un remedie. In fine on dit la, que li unic hom,
quel posse dar la un remedie, es Buddha. Ella eat a il e petit le pro un
medicament por su filietto. Buddha strax acconosset que sol paroles de
consolation ne sufice por remediar li grive del povri yuna. Il do dit
la, que ella mey serchar quam medicament quelc granes de pipre, ma ili
deve venir ex un dom u nequi morit. Ella departet joyosimen, pro que it
es facil obtener un tam ordinari articul quam pipre. Ma partú u ella
demandat pipre e mentionat li condition quel Buddha hat imposat, on ne
posset dar it la e on dit: «Quo tu pensa? It es poc viventes, ma multi
mortes». In fine ella comprendet que su dolore ne esset unic ma que it
es universal e que li sufrentie es ínevitabil. Su grive poc a poc
extintet, su cordie devenit quiet, ella interrat su filietto e adheret
al Buddhistic fratres.

[.author]
--
Ex «Buddho e sua Doktrino» de C. T. Strauss (Ido-Verlag Zürich).

Trad. E. P.
--

// Filosophic anecdotes {{{2
=== Filosophic anecdotes

Ex: Paul Feldkeller: Philosophischer Almanach. Verlag Otto Reichl,
Darmstadt.

[.author]
Trad. E. P.

// Thales de Milet {{{3
==== Thales de Milet

Pro que li homes ne estimat su saventies (nam il ne devenit rich per
ili), il dat les un lecion. Mersí a su fisical conossenties il posset
previder un bon recolte de oleo. Il accaparat mult presses de oleo, e
quande arrivat li recolte, il locat les con grand profite. Ma il ne
posset devenir joyos pri to e dit: «Por un sapient tal cose es
depreciat».

// Antisthenes de Athen {{{3
==== Antisthenes de Athen

Alqui volet injoyar le e dit: «Mult homes lauda te». Il aterret e
questionat: «Esque yo ha fat un stulteríe, que mult homes lauda me?»

// NOTE: ci esset li marca original de págine -18-

// Avises {{{2
=== Avises

Li abonnament annual de Cosmoglotta 1928 custa adminim 1 dollar (= 7 ö.
S{dot} {equals} 5,2 sv. fr. {equals} 4,2 RM {equals} 33
č. K etc.), payabil per
postmandate, o banknotes o chec in lettre registrat (recomandat) al
simplic adresse: Cosmoglotta, Mauer bei Wien, Austria.

In futur noi va quittar publicmen solmen li recivet subventiones (con
indication del plen nómine del donatores, si un altri desir ne es
expresset). Li payation por abonnamentes e litteratura va esser saldat
per li inviation self del printates, ma ne publicmen.

Sub li titul «Occidental-Servicie» noi va inserter gratuitmen in nor
jurnal li adresses de ti abonnates quel desira corresponder pri divers
themas, collecter e exchangear objectes etc. Por ti scope noi junte al
present numeró un formular-carte postal.

Noi reserva nos li jure procrastinar o anc refusar singul anuncias.

Pro manca de loc in li present numeró, noi ha devet procrastinar li
quittantie de recivet subventiones, corespondentie e divers articules
scientic e litterari.

Li sequent cadernes de Cosmoglotta va contener ultra altricos
probabilmen:

E{dot} de Wahl: Sonal Caractere de Occidental. E. de Wahl: Analitic e
sintetic. Dr. K. Schüppel: Pedagogic valore de Occidental. L. M. de
Guesnet: Remarcas pri li studie de Occidental. M. den Outer: Direct
practic usabilitá de Occidental. Ch. Collin: Noi e li esperantistes. Dr.
K{dot} Schüppel: Zamenhof parolas -- Wahl parla. E. de Wahl: Esque Esperanto
es un facil lingue. E. de Wahl: Un urgent decision. P. Johannes:
Litteratura in Esperanto. A. Moszkowski: Lor camp es li munde. Dr. S.
N.: Oriente occidental. Dr. H. Schmidt: Lingue. H. Strigl: Babilladas
linguistic. E. Biddle: Progress homan. Max Hayek: Pisc volant. E. Pigal:
Normation. Dr. M. Müller: Benediction del lúmine ultravioletti e
malediction del fenestres vitrin. M. den Outer: Li film va parlar. Dr.
A{dot} Peipers: Tecnic problemas. M. B. Cotsworth: Un annu con 13 mensus. E.
de Wahl: Stabilisation del calendare. L. D.: Salutation chines. R.
Müller-Freienfels: Psicologie del politesse. O. M. Fontana: Li matre e
li lupos. E. Renan: Prega sur Acropolis. Dr. W. Ahrens: Anecdotes pri
erudites. Dr. Max Kemmerich: Autoritás e progresse. Dr. K. Schüppel:
Ínmiscomprensibil alusion. Nassr-ed-din: Mastre del turc buffones. D.
K.: Comendat exclamation interruptiv.

A chascun correspondentie ples junter 2 respons-cupones o li equivalente
in marcas postal.

// NOTE: ci esset li marca original de págine -19-

// Litteratura {{{2
=== Litteratura

Curt grammatica-claves de Occidental in lingues Angles, Frances, German,
Russ, Tchec a 0,30 ö. S (0,25 frs. sv.)

E{dot} de Wahl: Radicarium directiv de Occidental in 8 lingues
ADFIPRSSv 7 ö. S (5 frs. sv.)footnote:a44literatura[Recivibil che li
autor: E. de Wahl, Eha 10, Reval, Estonia.]

Jean Chanaud: Index français-Occidental au Radicarium. 1 ö. S (0,75 frs.
sv.)

J{dot} A. Kajš: Praktický jazyk
světových
styků Occidental. 0,60 ö. S
(Cena 3 Kč., váz. 6
Kč.)

A{dot} Z. Ramstedt: Nyckel till Occidental. 1 ö. S (0,75 frs. sv.)

J{dot} Gär: Wörterbuch Deutsch-Occidental ha apparit 13 liverationes a 0,30
ö. S (0,25 frs. sv.)footnote:a44literatura[]

J{dot} Linzbach: Transcendent Algebra. 1,30 ö. S. (1 fr. sv.)

M{dot} den Outer: Cosmostenografie. 0,30 ö. S (0,25 frs. sv.)

Rabíndranáth Thákur (Tagore): Nationalism in Occidente. Autorisat
traduction de A. Toman. Precie 1,30 ö. S (1 frs. sv.)

Dr. R. N. Coudenhove-Kalergi: Li Paneuropan Manifest. Autorisat
traduction de E. Moess. 1,30 ö. S (1 frs. sv.)

J{dot} Robert e E. Pigal: Der Weg zur Europäischen Verständigungssprache (Li
via al lingue del europan intercomprension) OCCIDENTAL, in D, Esperanto
e Occidental. 1,60 ö. S (1,25 frs. sv.)

A{dot} Z. Ramstedt: Occidental -- ett västerländskt kultursprak. 0,30 ö. S
(0,25 frs. sv.)

Kosmoglott (precursor del jurnal Cosmoglotta). Complet collection de
1922 til 1926, junt 30 frs. sv., defectiv collection 10 til 20 frs.
sv.footnote:a44literatura[]

Por postal expenses ples junter 10%.

// Occidental-Informationes {{{2
=== Occidental-Informationes

Cosmoglotta:: Mauer b. Wien, Austria.

Comité Explorativ de Lingue International:: Eha 10, Reval, Estonia.

Societé Interlinguistic:: Villagatan 25, Helsingfors, Finnland.

Editoría Occidental:: Vranovská 44, Brno, Tchecoslovacia.

Occidental-Buró:: L{dot} M. de Guesnet, 83 Rue Rochechouart, Paris IX,
Francia (inter clocca 18 e 19.30).

Dr. G. Bohin:: Ecole Moderne, 14 Rue Wimpfeling, Strasbourg, Francia.

Ing. Thibault:: 15 Rue de Madeleine, Angers, Francia.

Regierungsrat Dr. Mell:: Schwarzburgerstr. 60, Rudolstadt (Thür.),
Germania.

Dr. Karl Schüppel:: Friedr. Franzstr. 41, Parchim (Mecklbg.),
Germania.

Dr. A. Peipers:: Am Römerturm 13, Köln, Germania.

Eric Biddle:: «Brentwood», Hare Lane, Piper's Ash, Chester, Anglia.

Adolphe Creux:: curé á Rue, Canton de Fribourg, Svissia.

M{dot} den Outer:: Maaskade 142 B, Rotterdam, Holland.

Comte Dr. Ernö Zichy:: Ács, Komárom, Hungaria.

Ivan Ločnikar:: Selnica ob Dravi pri Mariboru, S. H. S.

The Ferguson Press:: 125 E. Chestnut Street, Jeffersonville (Indiana), USA.

// NOTE: ci esset li marca original de págine -20-

// Petition al presse publicar ti textes comparativ {{{2
=== Petition al presse publicar ti textes comparativ

Comparation instructiv

Evolution del idé del Lingue International

.Volapük 1881
____
Binos pölub das möd sitas etupos livami sugiva; tadelo yülakomip at
edukos al menod mostepik. Sukad mufa at binos sit Okzidental, kel binos
kojum legudik natäla e nomomafa.
____

.Esperanto 1887
____
Estas eraro kredi ke la multeco de sistemoj malhelpis la solviĝon del
problemo; kontraŭe tiu konkurenco kondukis al progresa plubonigo. La
rezultaĵo de tiu-ĉi evoluado estas la sistemo Occidental, kiu estas
bonega kombinaĵo de natureco kaj reguleco.
____

.Ido 1907
____
Esas eroro kredar ke la multeso di sistemi impedis la solvo dil
problemo; kontree ta konkurenco duktis a progresiva plubonigo. La
rezultajo di ca evoluciono esas la sistemo Occidental, qua esas ecelanta
kombinuro di naturaleso e regulozeso.
____

.Occidental 1922
____
It es un erra creder que li multitá de sistemas ha impedit li solution;
in contrari ti concurrentie ha ductet a un progressiv amelioration. Li
resultat de ti ci evolution es li sistema Occidental, quel es un
excellent combination de naturalitá e regularitá.
____

Occidental es ínmediatmen comprensibil a omni hom de occidental
civilisation.

Occidental es li democratic Latin.

Scientic articules in Occidental atinge omni scientistes.

Comercial anuncias e reclames in Occidental es comprensibil a 500
milliones Europanes e Americanes sin studie anteriori.

Publicationes in Occidental have grandios efecte in grand cités con
poliglottic population.

****
Eigentümer, Herausgeber und Verleger: Gesellschaft Cosmoglotta, Mauer
bei Wien, Postfach 10. Verantwortlicher Schriftleiter: Ing. E. Pigal,
Liesing bei Wien. Druck: Milan Nedvídek, Tábor.
****

// Cosmoglotta A 45 (1928-02) {{{1
== Cosmoglotta A 45 (1928-02)

Organ mensual del Association International Cosmoglotta

Consacrat al developation, propaganda e aplication del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 čsl. K

Annu VII -- Februar 1928 -- Nr. 45 (2)

ifdef::original-tocs[]

// Contene: {{{2
=== Contene:

- Interlinguistic aforismes, de Ch. Collin, pg. 21
- Sonal caractere de Occidental, de J. Prorók, pg. 22
- Noi e li esperantistes, de Ch. Collin, pg. 25
- Cronica, pg. 27
- Actual situation de Esperanto, pg. 29
- Progress homan, de E. Biddle, pg. 32
- Philosophic anecdotes, II, de P. Feldkeller, pg. 34
- Anecdotes pri erudites, de Dr. W. Ahrens, pg. 34
- Prega sur Acropolis, de E. Renan, pg. 38
- Un ínmiscomprensibil alusion, pg. 36

endif::original-tocs[]

// Interlinguistic aforismes {{{2
=== Interlinguistic aforismes

It es van pena, si on vole far li homes parlar altrimen quam ili es
acustomat parlar. Qui es noi, que noi deve oposir nos contra li customes
e usationes de milliones de homes, contra li traditiones de
millannuités!

Li lingue posse esser comparat a moné, quel on paya comprante un merce.
It es egal si li moné es aur o paper, punds o dollars; lu decisiv es,
que it es acceptat del venditor, que it es current moné, «currency», e
ne propri fabricate del comprator.

Li natural lingues es quasi savagi crescet, ma immensimen rich forestes;
li naturalistic artificial lingues simil a cultivat parcs, productes de
estetica e scientie; li mecanic artificial lingues -- staples de plancs,
ínassecurat contra foy.

Quo importa alusiones del naturalistes al existent linguistic realitás!
Contra to esperantistes oposi su grand illusion: ili crede su «Sankta
Fundamento», de quel li fundament es -- lor crede.

Li gast: «Ti sup es tro fad. Ples dar me sale!» -- Li hosped
(esperantist): «Secun li Fundamento yo posse dar Vos sale solmen pos que
Vu ha manjat li sup.»

[.author]
Charles Collin

// NOTE: ci esset li marca original de págine -22-

// Sonal caractere de Occidental {{{2
=== Sonal caractere de Occidental

Nor adversarios in li camp Esperanto-Idistic sovente asserte que
Occidental sona haccat e que manca a it li dulci italian son de
Esperanto. In general, questiones de gusta ne es solubil in absolut
maniere. Ultra li pur son in li bellitá del lingue lude un grand role li
maniere de parlar, li ja conosset sonalitá contra foren e strangi sones
etc. Anc li variation de son e ritme. Ma li Esperanto-Idistes emfasa
specialmen li usabilitá de lor lingues por li radio, just pro li vocalic
italian caractere del lingue. It es clar, li tro consonantic caractere
quam ti del tchec e polones e armenian etc es ne avantageosi por
transmission per radio, ma sammen on posse dir que li presc totalmen
vocalic lingues, quam li oceanic, representa li altri látere del
medallie e anc nullmen posse esser nominat apt por ti scope. Li triesim
angul ínapt es li lingue angles, in quel omni vocales ha concentrat se
circum un neutral ö e anc li consonantes ha partmen devenit quasi
vocales quam li r, l, w, e micri nuancies del pronunciation totalmen
muta li sense. Quam max apt por radio-transmission on posse nominar
tales u ambi species de sones, vocales e consonantes, es in li rect
proportion e clar distintet e ultra to in suficent variation por ne
impedir li comprension per tro simil e poc distintibil combinationes.
Pro to lingues con constant sequentie de consonante e vocale es tro
monoton. Lu essential sempre es marcat sive per caracteristic
combinationes de consonantes, sive per long clar vocales. Ma li
consonantic combinationes deve esser clarmen distint del altri tales per
curt índiferent vocales. Do in un lingue bon audibil e comprensibil on
deve haver quar fundamental tipes. 1) síllabes ex consonante e vocale,
2) gruppes de 2 -- 4 consonantes flancat de vocales sive long sive curt,
3) long vocales, 4) vocales flancat de 2 consonantes. Solmen si omni ti
4 combinationes es trovat in un lingue on posse dir que it possede li
sufficent polifonie por esser bon comprendet. Ultra to it es clar que li
diferenties deve esser marcat plu minu sive per caracteristic
son-combinationes, sive per accentu tonic.

// XXX NOTE: li marca original de págine -23- esset in li sequent
// paragraf:

Just ti qualitás es absent in Esperanto quel on vole adtruder por li
role del radio-lingue. Unesimmen li mult sibilant e mal distintibil
pronómines e adverbies del corelativ tabelle: «tiu, ĉiu, ĉia, ĉie,
kie, kia, tia» etc, u li diferenties del sense es marcat per li simil
soncomplexes «ti, ĉi, ki» e poy per li ínaccentuat finale, per quel on
distinte substantive e adjective,
proque li caracteristic accentuat adjectivic suffixes -al, -os, -in,
-esc etc in Esperanto ne existe.

Duesimmen per li manca de diferentiat curt e long vocales e per
accentuat finales.

Triesimmen li mal distintibil pronómines mia, nia, ŝia, ĝia. To evoca
un monotonie quel che mult persones anc efecte contra li sentiment de
bellitá, sammen quam li mult criticat iuj, kiajn, tiujn, kaj, e li mult
oj, aj, uj in general.

Quo in contrari on trova in Occidental? Unesimmen li quar postulationes
por radio es elegantmen soluet. Li consonantisme latino-angles e li
vocalisme italiano-hispan garantí un clar comprension. Diftongos es usat
solmen in quelc casus e talmen suporta li necessi variation. Sammen li
rar vocales trublat, y e eu. Inter combinationes de pluri consonantes on
sempre posse intercalar li eufonic curt e. Per li duplic consonantes on
have li modulation de curt e long síllabes. Li proportion de consonantes
al vocales es circa 3:2, do li max bon postulat per li teorie. Li
sufixes, marcant li special nuancie del radica, es accentuat, per quo li
distintion es bon garantit. Omni paroles es talmen simil al conosset
europan international paroles, que ja che íncorrect e lax pronunciation
on posse bon distinter les. On save, quant mult plu facil it es
distinter per telefon li conosset paroles de su propri lingue quam
extran tales, o p. ex. nómines, queles sovente on deve audientar per
nominante chascun lítter singul! Do just per li enorm quantité de ja
conosset europan international e scientic paroles Occidental es strax
plu comprensibil quam Esperanto o Ido.

In comparation con lingues natural Occidental sta inter Hispan e
Catalan, do plu vocalic quam ti ultim, quel támen es agnoscet quam un
sonori bell lingue (Ples leer li rapporte del viage a Barcelona del
redactor de Heroldo de Esperanto).

On mey comparar:

Catalan: «En les sessions del congrés, gracies al'us de la llengua
auxiliar, malgrat la diversitat d'origen dels reunits …»

Occidental: «In li sessiones del congress, mersí al usa del lingue
auxiliari, malgré li diversitá de orígine del reunites …»

Provas de telefonic intercomprension fat in Svedia monstrat que
Occidental es plu facil comprensibil quam Esperanto. Do por un lingue de
radio Occidental sembla esser plu apt quam Esperanto e Ido e li max usat national
lingues angles, frances, german.

// XXX NOTE: li marca original de págine -24- esset in li sequent
// paragraf:

Quo nu concerne li bellitá, on ne deve judicar pri it per li
lingue de scientic tractates, burocratic regulamentes etc, ma per li
omnidial parlada, e per li bell litteratura, specialmen li poesie.

In ti dominia malgré li emfasat aptitá de Esperanto por poesie, mult voces
Esperantistic e Idistic severmen critica ti qualitás in lor lingues
(discussiones in Heroldo, in Mondo etc). On constata li manca de curt
unsíllabic paroles, de accentuat paroles e li monotonie del poc sempre
repetit suffixes por reciver rime, sammen li necessitá rimar
substantives ye substantives, adjectives ye adjectives etc., quo
seriosmen impedi li libertá del poetic construction.

Ma quo dir! On mey comparar li fluent harmonios exemples de poesies in
Kosmoglott (specialmen li Nr 1. 1926) con li poesies in Esperanto o mem in
Ido, e on va dever conceder li enorm superioritá de Occidental in ti direction
súper li altri mundlingues. Occidental have li tot charme de un vivent lingue,
quel manca a Esperanto e specialmen a Ido. Divers mundlinguistes de altri
campes, Esperanto, Medial etc, ha nominat Occidental un fascinant lingue!

It es question de gusta preferer un lingue con ultra-feminin caractere
quam italian o ultra-masculin quam islandes. Max bon sembla me un tal
quel unia li bellesses de ambi e possede tam dulci vocalic passages,
quam pregnant curt consonantic combinationes, mollitá e fortie, curt e
long paroles.

Yo ha leet un vez un angles articul, u li autor dit: «existe lingues in
queles on ne posse manuar e comandar un machine». Just Esperanto es un tal!
Ja nu on plendi in Esperanto-jurnales que on deve haver altri paroles por
«dekstre -- maldekstre» etc, ínreconossibil in acut casus e possent
ducter a catastrofes! Li Esperantistes consola li publica que si Esperanto va
esser agnoscet e acceptat del tot munde, tande on va eliminar ti coses e
far omni necessi radical reformes!

On vermen ne save pri quo on deve plu astonar: pri li grossieritá de ti
mentida{blank}footnote:[Proque tande, si it es ja usat in tot munde on ne posse plu far
reformas.]
o pri li credulitá del publica quel ne protesta contra ti
nonsense. To ya vell significar: ne ante far remontes in li nave quam
quande plen ye passageros it comensa li mund-viage! To ne solmen es un
fraude, to es un crímine e dangere public.

Esque on va audir li alarm-cria? Tande Spengler va esser rect con su
«Ruina del Occidente»!

[.author]
Julián Prorók

// NOTE: ci esset li marca original de págine -25-

// Noi e li esperantistes {{{2
=== Noi e li esperantistes

Chascun hom concepte, que li idé del automobil ne es identic con un
special modelle de automobiles, p. ex. ti de Henry Ford, etsi su modelle
vell esser li max mult vendit in li tot mund. Ma it es un trist fact,
que un grand part del publica ne posse distinter inter 1) li idé del
lingue international auxiliari e 2) su realisation per special sistemas.
To es comprensibil, nam li ductores de Esperanto ha fat omnicos por
geniter e mantener un tal miscomprension, que Esperanto es li lingue
international. It es mem possibil, que ili self ne posse distinter ti du
coses, nam constantmen ili confuse les. Pro to noi posse leer un tal
curios proposition quam ti, fat de Sr T. Jung in Heroldo de Esperanto de
9/9 1927 (traductet in Occidental):

«Yo regreta sincerimen, que noi ne posse seder junt con li «altris» e
far contracte con ili in ti maniere, que ili vell colaborar con nos in
un front, que ili vell propagar publicmen solmen Esperanto, ma que noi,
esperantistes, vell sincerimen collaborar con ili por li teoretic
amelioration de nor lingue (= Esperanto), til li circumstanties va
permisser sin dangere introducter ti ameliorationes in li practica, t.
e{dot} sin dangere por li introduction del lingue international.»

It es clar, que un amelioration de Esperanto es un afere, quel interessa
solmen esperantistes. Li introduction de un lingue auxiliari ne es
identic con li introduction de Esperanto, e pro to quelcunc reformas de
Esperanto posse esser fat sin que li idé del lingue auxiliari es
detrimentat. Noi, occidentalistes, ne have minimalissim desira reformar
Esperanto, nam noi pensa it un interprense teoreticmen e practicmen van.
Por li esperantistes un examination del bases de Esperanto es necessi, e
ti regresse va monstrar les li ínacceptabilitá de ti bases, ergo anc
negar li jure de existentie de Esperanto. Ma un tal regresse al bases ja
es fat e li resultat del nov exploration es manifestat per Occidental.

Pro to noi ne comprende, quo Sr T. J. vole per su proposition.

// XXX NOTE: li marca original de págine -26- esset in li sequent
// paragraf:

Existe homes, por queles li nómine Esperanto es tam car, que ili ne vole
e ne posse imaginar un lingue international ne portant ti nómine. Un tal
proposition vell esser pensabil, que li esperantistes cessa propagar li
sistema Esperanto e in vice de it accepta Occidental, e que li
occidentalistes abstine del nómine Occidental e prende li flagga e
plaquette de Esperanto. Ma
un tal cambie posse esser fat solmen, si on taxa li nómine Esperanto
quam tam índispensabil e precios factor e potentie, que it vale cambiar.
Li esperantistes mey pardonar nos, ma noi ne pensa to. Noi ne vide li
«belega kastelo». Etsi li númere del esperantistes, por queles li nómine
Esperanto es lu max car, vell esser quelc cent milles, noi pensa támen,
que li númere de homes, queles es índifferent in ti afere -- plus tis,
por queles li pur nómine Esperanto suggeste alquicos repugnabil, es mult
vez plu grand. In fact, li nov propaganda tande vell consister in
informar li publica pri to, que li nov Esperanto ne es Esperanto.

Sam quam li introduction de un lingue international es un afere de
practic vive e cultural politica, in sam maniere li realisation del idé,
li construction de un acceptabil lingue, es un afere apartenent al
scientic exploration del specialistes. It totmen ne es un cose de
compromisses e un object de deliberationes e decisiones de congresses e
associationes. Ti, qui ne ha comprendet to, hat aprendet necos del
historie. Li veritás del modern scienties ne ha esset decovrit e decidet
per conferenties. Ili es attintet per continuat labor del individual
exploratores.

Li constant confusion inter li idé del lingue international e li
primitiv sistema Esperanto ha esset un grandissim impediment por li
adoption de un lingue international, e un continuation sur ti via va
esser catastrofal just por Esperanto e índirect anc por li idé self. Li
progress del tot idé posse esser salvat de temporari retrogression
solmen si li ductores de Esperanto fa su deventie e sin hesita
sistematicmen informa li esperantistic masses pri li ver statu del
coses. Proque to forsan posse esser desfacil por ili, noi vell esser
pret signar un tal contracte, que ili aperte nos su periodicos e su
organisationes e noi livera les informationes pri li resultates del
interlinguistica, e que ili subtene per su capitales li progressiv
exploration. To vell esser li sol maniere, per quel noi posse collaborar
por auxiliar que li ínevitabil transition de esperantistes de Esperanto
a Occidental mey eventer successiv sin detriment por li idé. Quam unesim
signe de ti collaboration noi va salutar li publication de ti ci articul
in li esperantistic jurnales.

Si li veritá causa scandale, it es plu bon que li scandale evente, quam
li veritá resta celat.

[.author]
Charles Collin

// XXX NOTE: ci esset li marca original de págine -27-

// Cronica {{{2
=== Cronica

«Deutsche Briefzeitung», nr 5/6, Naunhof bei Leipzig, sur demí-parte del
unesim págine reproducte nor german prospecte e in li redactional parte
contene un simpatios articul advocant li letores a ocupar se pri li
studia de nor lingue e fundar un «Section por Corespondentie
Occidental». Noi ha raportat pri «Deutsche Briefgesellschaft» e pri su
organ ja in nr 44. Nor nov letores quel have interesse pri ti societé,
mey demandar prospectes gratuit.

[.author]
E{dot} P.

In Parchim (Mecklenburg) evenit li 4 januar li constitution de un
societé por Occidental. Convenidas es regularimen omni mercurdí in li chambre
de preceptor del scol medial. Presidente: Dr. phil. K. Schüppel,
cassero: A. Tackmann. Con permission del bibliotecario li gazette
Cosmoglotta es exposit in li statal biblioteca de Schwerin.

[.author]
K{dot} S.

Sr Marius den Outer con bon successe ha fat li 15 decembre un discurs
por Occidental in li sala «De Hovenier» in Rotterdam por li club «Het Vrye
Jeugd-Verbond». Li demí del auditores prendet part del Occidental-curs poy
arrangeat de sr den Outer.

Sr Albert Haldin ha comensat li 1 decembre un long polemica in li sved
jurnal «Eskilstuna Kuriren» sub titul «Esperanto eller Occidental». Ti
polemica per long articules eat tra plu quam 6 numerós, e fat un
excellent propaganda por nor conceptiones. In li discussion ha prendet
parte anc li borgomastro de Stockholm, sr Lindhagen, e sr Nylén, li
presidente del Sved Esperanto-Federation.

Dr. philol. Balassa, professor in li universitate de Budapest, scri pri
Occidental in li diale «Pesti Hirlap». Il di inter altri-cos que Occidental es basat
sur li romanic lingues. Ti ínjust explication, quel noi sempre denove
audi de persones quel ne ha occupat se plu serios pri nor lingue, noi ha
refutat ja plur vezes (p. ex. in «Esque Occidental es romanofil?» in Cosmoglotta
1927/nr 2). Occidental es un lingue international, i.e. un lingue basat
sur li international paroles (extran paroles) trovabil in li lingues
natural in presc li sam form e sam signification. Ma per li historicmen
dat factes li preponderant majorité de ti international paroles have
orígine latin. Do ne es nor culpa que un lingue international (tam Occidental
quam Esperanto o un altri) deve haver un aspect conform.

// XXX NOTE: ci esset li marca original de págine -28-

Li sam ínconvenent assertion pri li structura de Occidental noi lee in
«Savetskaya Beloruss», Minsk, 24 novembre, quel scri que li autor ha
constructet li lingue talmen, que chascun qui domina quelcunc romanic
lingue, tre facilmen mastrisa Occidental.

In «Heroldo de Esperanto» nr 52 sr. H. Allari raporta pri li
enunciationes del estonian linguist Joh. Aavik (universitate Tartu)
relatent li problema del lingue international. Il di que li mundlingue,
i.e. li lingue de omnis, deve haver un vocabularium con li richess de
tri lingues; quant plu rich va esser li vocabularium, tant plu alt va
esser li estetical valore del lingue. Li númere del suffixes deve esser
mult plu mult quam in Esperanto. Sr. Aavik critica li obligatori finales de
Esperanto e su infantesc derivationes «virino» e «malfermi» por li frequent
notiones «fémina» e «aperter». Il sublinea que li base del mundlingue
deve esser li greco-romanic lingues, ma anc li germanes, slaves,
finn-ugres etc va apportar lor parte. Íncomprensibil in ti connexe es li
conclusion de sr Allari que Esperanto presc totalmen satisfá li postulationes
del linguist.

In «Das neue Reich», Wien, 5 januar, un esperantist per iniciative del
redaction de ti diale, scri un recension del publicationes de
Cosmoglotta. Il apartmen es iritat per nor textus comparativ de Occidental e
Esperanto, per quel omni hom self posse judicar pri li qualitás del du
lingues.

Sr Veremulo sub titul «Kial oni ne achetas librojn?» (Pro quo on ne
compra libres) in «Heroldo de Esperanto» nr 51 scri: «Li esperantistes
de hodie totalmen ne compra libres. Si on vole curar ti mal, on deve
saver li causes. In mi biblioteca es circa cent Esperanto-libres. Ma circa
quarcent quel yo in ultra comprat e leet, ne sta ta. Pro quo? Un númere
de ili ne have un apt stil, ma un contenentie por un infant, pro to yo
donat les a apprendentes. Altri libres have un mal stil; for-donar les
vell esser un crímine contra li aprendente. Tal libres yo usat por
calentar».

[.author]
E{dot} P.

// XXX NOTE: li marca original de págine -29- esset in li sequent
// paragraf:

Li 28 -- 29 Dec. in Reval havet loc un congress de professores e
instructores de modern lingues. Li esperantistes proposit al congress un
resolution, que on mey introducter Esperanto almen in un del primari scoles
por posser experimentar pri li intelectual effecte causat per ti
preliminari studies. Malgré li relativmen grand propaganda por Esperanto in
Estonia, li congress removet ti resolution. Li autor de Occidental
assistet
al congress, ma ne prendet parte ni in li discussiones, ni in li
votation pri Esperanto. Li publica self ha fat lu necessi.

M{dot} N.

In «Heroldo de Esperanto» es printat un esquisse de sr Grenkamp pri li
occident-viage de sr Ossaka (Japan). Inter altricos noi cita (in
traduction) li sequent passage: «Ex su bocca noi sovente audit inter
parenteses, delicatmen expresset reprochas: Noi mey restar fideles al
lingue, noi ne mey introducter sin necessitá, descuidante, nov paroles e
formes. Noi ne mey tro flattar li international paroles, queles por li
oriente totmen ne es international». Ti judicie es anihilativ por
Esperanto. Vermen li international paroles queles sta exter li
derivation regulari e natural de Esperanto, presenta un ínsuperabil
desfacilitá por li orientales, queles ne posse inregistrar ni comprender
les. Do pro to Esperanto deve restar in su primitiv quasi infantesc form, por
ne perdir li non-europanes: Li orientales vole conservar li autonom
«Esperanto-faritajhoj». E in li sam témpore li europan Esperantistes pena per
omni forties eliminar li infantesc derivationes e compensar les per
quasi-international paroles à la redakcio, negoca, rektifi etc.
Tensiones queles va ducter a du divers Espos, un del occidental
europanes (si ili va adopter Esperanto, quo es plu e plu dubitabil) e li
altri del orientales e íncult europanes ne conossent un occidental
lingue, e contentat con un primitiv nigger-Esperanto: Li sol remedie contra
ti schisma es li acceptation de Occidental, quel inregistra omni
international paroles quam propri regulari derivationes, e in quel tal
tensiones disjuntiv ne posse evenir.

[.author]
J{dot} P.

// Actual situation de Esperanto {{{2
=== Actual situation de Esperanto

In sequent noi reproducte in traduction Occidental quelc passus ex
«Ekzistas estonteco» (Existe un futur) e «Ni kaj la aliaj» (Noi e li
altris) de «Heroldo de Esperanto» nr 444. Ti du articules de sr T. Jung
di tam mult pri li actual situation que noi posse abstiner dar ancor un
comentarie.

[.author]
Red.

// XXX NOTE: li marca original de págine -30- esset in li sequent
// paragraf:

Alquicos es putrid in li state Esperantujo. In un flanc reye absolut
manca de objectivitá, ciec adoration al líttere, a frases ja banal nam
tro sovente organ-tornat, prejudicies, fanatic bornation sur dogmas
ínconvenent a nor grand idé cultural, e bluff; in altri flanc li nud
egoism, ínlimitat ínjustificat ambition,
desbell invidie de concurrentie, agitation detra culisses, malicies,
intrigas …

U ha restat li sant grandiositá del idé de nor Mastro Zamenhof, li
flammeant foy del entusiasme del unesim esperantistes? Perdit, extintet.
Vice to ha apparit li peritiv monstrus supra-nominat, queles nu repte
inter li árbores del jardin esperantistisc, attendente por attaccar per
insidie lor victimes ínsuspectosi.

Ja de long noi observa ti evolution quel, si ne va evenir un change, va
dever finalmen ducter al ruination de nor bell ja constructet ovre …

Noi mey ne tro rodomontar pri li fortie de nor movement. Desde quelc
témpore su progress evidentmen ne es secun nor desir. Noi deve explorar
li cause e escartar it, si possibil. Si noi successa uniar con noi omni
mundlinguanes, sin egard esque ili es idistes, occidentalistes o altris,
e si noi vell posser, in falanxe unitari, presentar al publica un lingue
max conform possibil al lingues natural, noi certmen vell progresser per
plu grand passus quam in present. Noi parla pri li grand amasse de
esperantistes. Esque it existe? Yes, e no. Nam quant es nor dec- o mem
cent-milles contra li mult milliones de homes, quel es ancor a ganiar
por nor afere?!

Yo repeti con Zamenhof, que «noi combatte ne pro li form, ma pro li
idé».

// XXX NOTE: li marca original de págine -31- esset in li sequent
// paragraf:

Li scope de mi articules esset, pledar por li union de omni
mundlinguanes sur un base acceptabil por li du parties. Si on vell
successar, un vez far convenir li chef representantes de Esperanto e del
céteri sistemas circum li sam table por sincermen trovar vias e medies
por un comun colaboration, eventualmen sub un nov form plu conform al
modern besones e plu efectiv por li propagande, yo opine, que on anc
vell posser trovar tal vias e medies. Ambi es rect til un cert gradu: li
esperantistes e li altris. Noi time perdir li ja atinget positiones, ma
li altris asserte, que to quo es ancor a atinger, es multiplic plu
valoros quam lu atinget. Ne perdir lu atinget e támen plu rapidmen
aquisiter lu ancor a atinger, to deve esser li scope del commun
efforties. Ma omniquunc predicada ya es van, si li «amore» a un definit
sistema fa ciec li homes por vider clar … Si almen li guidantes vell
haver li larg vide! Ma partialmen just ili ne vole vider. Possibilmen
ili time, que per actiones servient al totalité del
mundlinguan movement, al idé self, ili posse «dessegar li branche», sur
quel ili sede in lor movement. Interim on prova, per menacies, per
intrigas etc far silent li sinceris, li previdentes.

On anc reprocha me pro dir que li io-ujo-afere (Austrujo -- Austrio) es
bagatelle. Certmen it es un risibil bagatelle in comparation con li
grand problemas quel sta ante noi … Problemas linguistic e altris quel
tucha li progress o regress de nor movement …

Provisorimen yo ha dit sufficent. Quáncam yo audi altris ecoar: «Mem ja
tro mult!», yo opinet mi deventie parlar. Ples nominar me «sacrilego»,
ples acusar me que yo ha peccat contra li «dogmas» (!!) de Esperanto,
ples proposir che un alt loc un «anatema» contra me -- secun vor plesur,
seniores! Ples nominar me un arogant, rodomont, miop, dilettante -- con
mersí e sin bile yo va «insacar» omnicos. Li futuritá va demonstrar, qui
esset rect …

On scri: «Anc totalmen ínjust es un idé de sr Teo Jung, que un lingue
international es destinat servir al tot munde, do anc al homes de
colorat rasses». Pro quo ti ci idé es ínjust? In contrari, un lingue
international -- o plu minu europan, i.e. euramerican (p. ex. Esperanto,
Ido, Occidental), o un lingue ideal -- certmen deve esser destinat al
homes de omni rasses. Li diferenties es que che un lingue ideal omni
rasses vell esser egalmen tractat (do un tal lingue vell esser li max
neutral ma in nor témpore it es un utopie); ma che un lingue plu minu
occidental (euramerican) -- ho-témpore introductibil tam plu facilmen,
quam plu europan it vell esser -- li non-occidental popules have li
avantage, que li occidental (euramerican) lingue international presenta
les un bon fundament por plu facilmen apprender li national lingues
europan (anc in ti ci casu tam plu facilmen quam plu proxim li lingue
international vell esser al lingues national), e ho-témpor li cultura
occidental (euramerican) ancor es li dominant.

Comparar mi idées con tis de Beaufront, significa totalmen miscomprender
les. Beaufront ha ameliorat li vocabularium, ma il ha tam artificat li
grammatica, que li samideanes su-témpore vell har fat un mal change, si
ili vell har abandonat Esperanto pro un tal artificios Ido …

// XXX NOTE: li marca original de págine -32- esset in li sequent
// paragraf:

Li via al perfection va dever ducter tra li occidental (euramerican) al
ideal lingue del futuritá; ma ci ultim (li lingue
ideal) brillia nos ex tre, tre, grand lontanitá. E noi ya mey esser ne
fantastes, ma realmen pensant pioneros del idé de lingue international
-- un idé (yo repeti) quel ja ne es exterminabil.

// Progress homan {{{2
=== Progress homan

Du populari teories existe pri li natura del progress homan. Li unesim
es, que li progress es automatic, que (quasi malgré se self) li rasse
avansa, que nequó posse far cessar li gradual amelioration del vive
homan. Secun li duesim teorie, li via al progress jace in li revolution
per fortie, in li total e abrupt destruction del ancian órdine. Ambi
teories have un punctu comun -- li suposition que li external
circumstanties es to quo forma li destine del homanité. Ambi dona tro
micri importantie al individualitá de chascun membre del comunité.

Nor civilisation de hodie monstra un facte tre clarmen -- que li
progress tecnical es terribilmen plu avansat quam li progresse etical.
Ti facte mem menacia li existentie self de nor cultur. Null ciec
potentie exter noi va salvar nos. It existe solmen un via, e por
conosser it, noi deve comprender li triesim teorie del progress.

Ti teorie es, que li progress general -- social e cultural -- depende
absolutmen del individue. Ti ci idé es minu populari quam li du altri,
proque it postula plu mult e oferta null curt via al Utopia, -- solmen
un via de penosi labore. Li comunité ne es un ente real; it es solmen un
collection de individues: su qualitá do depende plenmen del qualitá de
tal individues.

Li progress comunal depende do del evolution de chascun individue. Plu
on pensa pri ti ci punctu, plu on vide quam axiomatic it es. Li orígine
del idé es perdit in li nebules del antiquitá. It es un del essential
caracteristicas del du grand mund-religiones Buddhisme e Cristanisme. Li
individue es li max important cose in li munde; su developation es li
scope del evolution. Plu alt deveni li forme del vive, plu important
deveni li individue e che li hom ti tendentie trova su culmination. Li
problema sta nu ante noi -- qualmen noi posse developar nor latent
potenties e nor caracteres. Li modern scientie del Psicologie da nos li
responde per su decovritiones pri li mente e su du fundamental e
diferent partes.

// XXX NOTE: ci esset li marca original de págine -33-

It es probabil que omni educat hom hodie conosse li facte que ultra nor
conscient mente jace un vast regione quel normalmen ne es in
conscientie, ma es sempre activ e possede remarcabil potenties. Ti
duesim parte del mente es nominat li Subconsciente e li studia de it es
importantissim si noi vole decovrir li max eficaci via al
self-developation. It es ver que in anteyan annus e secules on ha
quelcvez aplicat ciecmen mult principies queles noi va considerar ci, ma
li ciec application nequande dá tam bon resultates quam li conscient,
intentional e scientic aplication.

Li clave a omnicos jace in li suggestibilitá del subconsciente. Omni die
on vide exemples de tal suggestibilitá. Li anuncias in li gazettes,
queles per repetition del suggestiones finalmen persuade li publica,
gania lor successe max sovente ne per rational argumentes ma per pur
suggestion -- quo es mult plu potent. Quant persones, leente anuncias
pri maladies vermen self capte tal maladies! Pos publication de un
detalliat descrition de un suicide, on trova que seque un serie de
suicides per li sam metode. O si un o du amics di nos, «Ah, vu ne
aspecte tro bon hodie», it es tre probabil que si noi ne comprende ti ci
aferes noi va acceptar li suggestion e vermen ne sentir bon.

Li hipnotisme da mem plu frappant illustrationes del suggestibilitá e
definitivmen pruva que li subconsciente accepta quam ver omnicos quo noi
di a it e que it ínmediatmen comensa realisar e materialisar tal
suggestiones -- egalmen si ili es bon o mal.

It es do tre evident que li suggestion lude un tre important role in nor
vive, e que si noi vole progresser noi absolutmen deve reyer nor pensas.
Ante mult secules on dit: Qualmen un hom pensa in su cordie, tal il es.
Hodie noi retroveni al sam punctu per un altri via, i. e. li via del
auto-suggestion.

// XXX NOTE: li marca original de págine -34- esset in li sequent
// paragraf:

Quo es li auto-suggestion? It es li conscient e sistematic utilisation
del suggestibilitá del subconsciente. Vice reciver errativ e ínregulari
suggestiones, li mente recive regulari e conscient suggestiones.
Consequentmen li tendentie de su natura es utilisat, proque it recive
tal suggestiones e poy realisa e manifesta les. In tal mode noi posse
modificar nor caracteres gradualmen e developar omni qualitás queles noi
desire. Si noi tene persistentmen li pensas queles noi vole tener, si
noi tene li vision de noi quam possedentes del qualitás queles noi
vole cultivar, plu o minu bentost noi va atinger nor aspirationes.

Talmen noi deve laborar e developar nos self, proque solmen per li
developation de omni individue noi posse esperar vider li ver progress
de nor rasse.

[.author]
Eric Biddle

// Filosophic anecdotes {{{2
=== Filosophic anecdotes

[.author]
Ex: Paul Feldkeller: Philosophischer Almanach. +
Trad. E. P.

// Aristippos de Kyrene {{{3
==== Aristippos de Kyrene

On questionat le per quo li filosophos distinte se del altri homes. Il
respondet: «Si omni leges vell esser abrogat, solmen li filosofos vell
viver anc quam antey».

Alqui objectet que on frequent incontra li filosophos avan li portas del
riches. Aristippos replicat: «Sam quam li medicos avan li portas del
malades. Esque pro to li malades es plu reputat quam li medicos?».

«Moné», il declarat, «yo prende del riches ne pro que yo besona it, ma
por que ili mey saver in quel maniere ili posse investir it».

// Platon {{{3
==== Platon

On questionat le, esque il espera pri agnoscion che li futuri
generationes. Il respondet: «Agnoscion che li contemporanes. Li
agnoscion in li futuritá es por me cert».

// Anecdotes pri erudites {{{2
=== Anecdotes pri erudites

Un dama unquande questionat li famosi matematico C. G. J. Jacobi: «Esque
Vu es li fratre del famosi Jacobi?». «No, estimat seniora», il
respondet, «to es mi fratre».

'''

// XXX NOTE «gimnasia» in infra ne es tipperra vice «gimnasie». Vide
// <https://anno.onb.ac.at/cgi-content/anno-plus?aid=e0g&datum=1928&size=45&page=45>.

Li gimnasial director August in Berlin, li inventor del psicrometre, es
conosset per su explorationes pri li gradu de humiditá del atmosfere
(higrometrie). Pro to il customat posir vases plen de aqua sur li
tegment del gimnasia por posser constatar li evaporation e compilar e
publicar tabelles pri it.

// XXX NOTE: li marca original de págine -35- esset in li sequent
// paragraf:

Un senior quel le sempre observat che su experimentes, un die questionat
le pro quel cause il da a omni cornicos de
Berlin li aqua por trincar. Desde ti die li tabelles ne adplu esset
continuat.

'''

Isaac Newton, pro regard a su fama mundal in annu 1688 esset electet
representante in li parlament por li professores del Universitate
Cambridge. Durant su tot activitá parlamentari, Newton solmen un vez
«prendet parol»; to evenit quande il monit li servitor cluder un
fenestre de quel intrat un currente de aer, por que un parlante stant ne
lontan de it, ne mey frigidar se.

'''

Li anatom A. N. Rüdiger de München originalmen esset barbero qui in su
carriere poc a poc pervenit til li universitá. In su curs il un die
admonit un studente, li culteles de qui ne esset acut. Li studente
excusat se diente que il ne save acutar, que il nequande e necú aprendet
to e que il ya ne ha esset barbero. -- «No», li professor replicat
tranquilmen e sin li minim irritation, «ma si Vu vell har esset barbero,
Vu certmen vell har restat un tal til nu».

'''

Alexander v. Humboldt in su alt etá unquande per misinformation esset
declarat har morit. Un person desirant haver li cap del famosi
scientist, petit li sculptor Rauch, un del max intim amicos de Humboldt,
procurar it le. Rauch monstrat a Humboldt ti lettre e li oldon, declarat
quam mort, self respondet al scrite petitiv: «… un poc témpore yo
ancor va besonar mi cap por me self, ma poy it va esser a Vor
disposition».

[.author]
--
Ex: Dr. W. Wahrens: Gelehrten-Anekdoten, Verlag Hermann Sack,
Berlin-Schöneberg.

Trad. A. Deminger.
--

// Prega sur Acropolis {{{2
=== Prega sur Acropolis

Yo nascet, deessa ye blu ocules, de barbari parentes, che li Kimmerianes
bon e vertuos, qui habita ye li bord de obscur mare, herisset de roccas,
sempre battet del tempestes. Ta, on conosse apen li sole. Li flores es
li marin mosses, li algas e li conches colora, queles on trova in funde
del solitari bayes. Ta, li nubes sembla sin colore e li joy self es un
poc tristi, ma fontes de frigid aqua spruzza ex li roccages e li ocules
del yunas es quam ci verdi fontanes, u, sur fundes de undeant herbes,
regarda se li ciel.

// XXX NOTE: ci esset li marca original de págine -36-

Mu antecessores, tam lontan quam noi posse retroear, consacrat se al
lontan navigadas, in mares queles tu Argonaute nequande conosset. Yo
audi, durant mu yunesse, li canzones de viages al pol. Yo esset lullat
in li memorie del glacies flottant, del mares simil al lacte, del
insules habitat de avies qui canta ye su horas e qui, exvolante omni in
sam témpore, obscurar li ciel.

[.author]
E{dot} Renan. Trad. L. M. de Guesnet.

// Un ínmiscomprensibil allusion {{{2
=== Un ínmiscomprensibil allusion

«Li compatibil Jim es misset in un frenesie» dit li barbero brandissente
li rasuore.

«Qui es Jim», questionat li mann in li stul.

«Jim es mu fratre, senior, e ha mult meditat pri li dur témpores. Yo
conjecte que pro to finalmen il devenit frenesi.»

«Factmen?»

«Yes, il e yo laborat un apu li altri durant mult annus. Noi du
multissim e sovente meditat. In nor profession nequel pecunie posse
esser ganiat.»

«Proquó?»

«Li precies es tro bass. Por rasada e tonsion de capilles noi solmen
gania un poc si li client samtemporalmen lassa shampunar su cap.
Regrettabil Jim. Yo detectet le quande il just provat tranchar li gurgul
de un client, qui fe refusar li shampunament. Quelcvez yo mem senti me
malad meditante pri li mal circumstanties. Desira Vu un shampunation,
senior?»

«Y-y-y-es!»

// Citates {{{2
=== Citates

// XXX NEW: Li titul «Citates» esset mettet in ti edition.

[quote, L. v. Ranke.]
____

Ne solmen li grand tendenties decide li progression del historie;
sempre es necessi grand genies por valentar les.

____

[quote, K. J. Weber.]
____

Un libre, quel ne vale esser leet adminim du vezes, ti anc ne vale que
on lee it un vez.

____

[quote, H. Heine.]
____

Partú u un grand spíritu enuncia su pensas, ta es Gólgatha.

____

[quote, Th. Mommsen.]
____

Simplic homes vide li fructes de lor action; li semes disperset de
genial naturas have long fermentation.

____

****
Eigentümer, Herausgeber u. Verleger: Gesellschaft Cosmoglotta, Mauer bei
Wien, Verantwortlicher Schriftleiter: Ing. E. Pigal, Liesing bei Wien.
Druck: Milan Nedvídek, Tábor.
****

// Cosmoglotta A 46 (1928-03) {{{1
== Cosmoglotta A 46 (1928-03)

Organ mensual del Association International Cosmoglotta

Consacrat al developation, propaganda e application del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 čsl. K

Annu VII -- Marte 1928 -- Nr. 46 (3)

ifdef::original-tocs[]

// Contene: {{{2
=== Contene:

- Fonetic o historic scrition, de E. de Wahl, pg. 37.
- Cronica, pg. 40.
- Bibliografie, de E. W., pg. 44.
- In personal afere, de E. Wahl, pg. 46.
- Benedition del lúmine ultravioletti e maledition del fenestres
  vitrin, de Studiendirektor Dr. Max Müller, pg. 49.
- Occidental-Servicie, pg. 51.
- Subventiones por Cosmoglotta, pg. 52.
- Urgent auxilie, pg. 52.

endif::original-tocs[]

// Fonetic o historic scrition {{{2
=== Fonetic o historic scrition

Noi mey supposir li facte que in Anglia on vell introducter un fonetic
ortografie. Quo vell evenir? Unesimmen to que bentost on ne vell plu
haver un sol lingue angles, ma pluri, proque li dialectic differenties
scrit chascun secun su propri fonetica ínevitabilmen va ducter a
different lingues. Duesimmen li incertitá del scrition va esser plu
grand, proque ni un sol fonetic scrition posse capter omni micri
diferenties, si on ne vole haver centes de signes por transscrir
precismen omni sones. Triesimmen multissim paroles til nu discernet
solmen per scrition, va nu confuser se e sovente far li scrit sense
ínclar, proque li intonation ya manca in li scritura. Ma forsan on va
posser statuer un ne total, ma quasi schematic medial ortografie. Lass
nos accepter anc ti tese. Tande advere por li íncult popul li ortografie
va esser un poc plu facil. Ma in sam témpore li comprension del
etimologic coherentie del paroles va desaparir e per to anc li
coherentie self, do li lingue va mutar plu rapidmen, e pos 50 -- 70
annus ja omni libres va esser antiquat e ne plu usabil, almen ne por li
ordinari hom.

// XXX NOTE: li marca original de págine -38- esset in li sequent
// paragraf:

Li coherentie del cultura do postula un stabil ortografie ne changeant
omni 10 annus secun changeant pronunciation. E ancor un altri cos va
esser remarcat. Por li angleses li aprension del ortografie sin dubita
va esser mult plu facil. Ma por li forenes li studia del lingue angles
va devenir extremmen
desfacil, sam desfacil quam german o russ, pro mancant etimologic
relation, proque li finesses del pronunciation es li ultim cose quel
aperte se al foren, e tande il va sempre far erras in li scrition.

In li lingue estonian p. ex. li ortografie absolutmen fonetic monstra al
foreno ínsuperabil desfacilitás por afinitá del mut e sonori consonantes
quam d e t, talmen que on nequande save quel de ti lítteres on deve
usar. Anc in mult german territorias on pronuncia Begleitung quam
Peklaidunk etc etc. Por li foren do in studia del lingue li etimologic
ortografie, quel servi le quam un fil de Ariadne in li foren terren, es
li max facil ortografie, durant que por li transscrition del matrin
lingue li fonetic es plu facil, e pro to junt con li democratisation del
vive li postulation de un plu fonetic ortografie deveni plu e plu actual
presc che omni popules, e omni reformas del scrition marcha in ti
direction, e ti idé ha inpossedat li subconscientie del homes, queles nu
postula un fonetic ortografie anc por li lingue international sin dar se
li pena logicmen considerar ti problema.

Proque li lingue international ja per li constitution self es un lingue extran por omni
homes, it es clar, que secun lu dit supra, un etimologic ortografie,
quel ne disrupte li logic coherentie del paroles che li studia de un
foren lingue, es li max facil in ti casu. Ma ci adveni ancor un altri
cose, it es que lu sol ancor existent international inter li popules, es
li grafica, e ne li fonetica. Do si on vole acaparar quam mult possibil
international elementes, on deve just comensar per li ancor existent
internationalitá del scritura e adaptar a it un medial simplic fonetica
plu minu historic, do max facilmen aprensibil.

// XXX NOTE: li marca original de págine -39- esset in li sequent
// paragraf:

E in li instruction del lingue international on just deve sublinear que on ne mey
sequer su propri customat fonetica del paroles, proque it es misguidant
in li lingue international, ma mey pronunciar max clar secun li fonetic regules statuet
por li lingue international e sempre prender in calcul, que li persones de un altri
nation possede un altri fonetica, e que subtener un plu minu egal
fonetisme in li lingue international es un del max grav problemas in ti cose, tam grav
que mult scientistes ha simplicmen negat li possibilitás de un lingue international,
profetisante que in curtissim témpore li lingue international va discader in dialectes,
p{dot} ex. in li frontiere germano-frances it va esser bentost altri quam in
li tcheco-hungar. Advere in cert gradu un tal dangere existe e li
esperantistic societés por exemple sercha chascun occasion por posser
parlar con exterlandanes, e
malgré to on posse remarcar in li congresses un suficent divers
pronunciation. Advere til nu ti diversitá ne ha impedit li comprension.
Ma it es possibil que che augmentation de oral relationes con un sol
nation vicini, li aparition de sufficent grand diversitás in li divers
partes del munde es possibil.

Ci nu li modern immens e sempre ancor crescent trafic e communication,
jettant homes in curt témpore de un extremitá del munde al altri, servi
quam un natural corectiv, e ultra to noi possede nu in li radio, quel
plu e plu va devenir un pandemic aparate, li max secur garantíe de
mantener li necessi unitá de pronunciation, ligat al stabil etimologic
ortografie.

Noi save que li lingues del primitiv rasses ne possedent scritura in 40
-- 50 annus changea talmen que manuales scrit del missionarios ante ti
spacie de témpore deveni ne plu usabil, proque on ne posse plu far se
comprensibil. Strax quande on have un scritura, ti process de mutation
che li lingues deveni mult plu lent, specialmen si li fundamental
scrites es religiosi o scientic. P. ex. li german lingue in li 400 annus
depos Luther ha minu changeat quam in 200 annus ante Luther, malgré li
imens mutation in li social structura mem in li ultim 100 annus.

In un lingue international quel deve esser usat inter li max divers popules con diferent
civilisation etc un unitari stabilitá es ancor plu necessi quam in li
singul national lingue, specialmen in li pronunciation in oral
relationes e pro to just ti substantialmen tre diferent fonetismes
nequalmen posse servir quam fundament por un lingue international ma solmen un clar e
precis grafica, dependent ne del son actual in ti o altri lingue
natural, ma unicmen del grammatical relation.

Ti principie esset guidant in li construction de Occidental. Su grafica
es basat sur li international formes, e in substantie representa un
modernisat latin a quel it es possibil dar un simplic e unitari
fonetisme, quel advere ne subordina se al aprioristic postulation de pur
teoreticos quam Schleyer, qui decretet «a chascun son un signe, a
chascun signe un son», ma per poc regules, aprensibil anc del max
índotat in minu quam 1 -- 2 hores, advere un labor ne tro desfacil por
obtener per it un cristallclar ortografie e parolformation junt con
simplic e sonor vermen medial pronunciation.

[.author]
E{dot} de Wahl

// NOTE: ci esset li marca original de págine -40-

// Cronica {{{2
=== Cronica

Li 10 februar evenit in Vienna li annual assemblé general del Gruppe
Wien, del provisori Comité Central e del Editores del Organ Cosmoglotta.
Li membres accepta li raport de activitá, e controla e aproba li
bilancie financial. Secun propose de sr Joh. Rob. Hoerbiger on electe
unanimimen quam presidente del comité comun de ti corporationes li
conosset mundolinguist, autor de libres in Esperanto e Ido, anteyan membre del
Ido-Acadmie sr Karl Janotta, borgomastre de Kaltenleutgeben. Li céteri
functionarios es: vicepresidentes sr Joh. Rob. Hoerbiger e sr Engelbert
Pigal, secretario sr Alois Deminger, vicesecretario sr Eugen Moess,
cassero sr Anton Valenti, bibliotecario sr Leopold Eckel, revisores sr
Eugen Moess e sr Leopold Eckel. On confirma sr Pigal quam responsabil e
chef redactor del organ Cosmoglotta. Pro su grand merites por Occidental
e por li Association Cosmoglotta, li assemblé unanimimen electe quam
presidente honorari sr Hanns Hoerbiger, li famconosset autor del Glacial
Cosmogonie. Adplu on comisse li comité expresser per special
comunication a sr prof. Pášma li mersías del representat corporationes,
pro li grand auxilies quel il ha dat a nor movement. Sr Pigal comunica
que li comités de Cosmoglotta e de CELIA ja desde pluri mensus labora pri un
libre propagativ por Occidental quel va aparir ho-annu che un grand editoría in
Germania. Ti ampli ovre va esser li unesim remarcabil passu de nor
movement in li vast publica. Li present membres resolue convenir
regularimen ye clocca 19 li duesim venerdí de omni mensu in chambre
special Café Jakoberhof, Wien I, Liebenberggasse 1 (Ecke Seilerstätte).
Omni interessate de Occidental in Wien e circumité es invitat visitar ti
convenidas, por reciver informationes, discusser linguistic questiones,
exercir in conversar e discurser per Occidental. Li Comité have conferentie
omni semane in li buró de Cosmoglotta, Mauer bei Wien.

[.author]
-i-

// XXX NOTE: li marca original de págine -41- esset in li sequent
// paragraf:

// XXX NOTE: li marca original de págine -42- esset in li sequent
// paragraf:

Per invitation de professor de universitate Dr. Z. Pázmány, presidente
del «Hungarlanda Esperanto-Societo», sr Comte Dr. Ernst Zichy fat un
discurse public pri li problema del lingue international e Occidental, arangeat del «Budapesta
Esperanto-Grupo» in su club-locale in Hotel Continental, 19 januar.
Assistet circa 70 persones, inter ili Comtessa Etel Zichy, presidente
del Paneuropan Union de Hungaria, exministre Dr. Julius Lukács,
consiliero superior de policie redactor August de Marich, prof.
Mihalik, Dr. N. Bánó, Dr. Tóth, redactor P. Balkány, Dr. Loránd,
secretario general Dr. J. Takács. Sr Comte Dr Zichy exposit in su
scientific elaborat discurse que li max serios beson por un facil lingue
international existe precipue che ti homes queles per su profession ja
deve cultivar relationes international, ma queles just pro li progressiv
specialisation e inprofundation professional ne have témpore por
aprender du o tri lingues extran in tant gradu qui ili posse usar les
habilmen ne solmen in maniere impressiv ma anc expressiv, in
publicationes, congresses etc. Esperanto ne posse esser substituet a ti
lingues, pro que it ne have li qualitás queles on demanda de un tal
idioma ínmediatmen usabil in omni dominias del modern vive
international. Li lingue international ne es un factor vital solmen por exchangear
postcartes. Occidental es ínatinget pro su ínmediat comprensibilitá por
omni homes queles ja cultiva vast relationes international, durant que
Esperanto posse alegar quam avantage solmen su 40-annual prioritá e
popularitá nominal. In li discussion sr de Marich sin ambages concede li
grand superioritá de Occidental a Esperanto, emfasante que on deve clinar cap, genú e
standarte avan li genial ovre de prof. de Wahl. Ma unesimmen noi
mundlinguistes mey conquestar li positiones por li lingue international per Esperanto e poy
dar a it li necessi contenentie. Poy sr prof. Mihalik anc sublinea li
ínmediat comprensibilitá de Occidental e explica su sta-punctu diferent, que il
vell strax abandonar Esperanto por un plu bon sistema; ma til nu il ancor ne
es convictet que quicunc altri sistema supera Esperanto! Delegat de
Cosmoglotta Vienna, Ing. Joh. Rob. Hoerbiger, vice li referente,
presenta quelc paroles final. Il fa atenter que it es un ilusion creder
que Esperanto ha atinget alcun remarcabil significantie public practic in li
grand international trafic e li ductent esperantistes hodie self ja vide
que Esperanto ne possede ti qualitás por alquande haver un rol primari quam
lingue international. Do li penas del esperantistes es un hasard-lude. Pri Occidental noi save
que it ne solmen posse plenar ti rol ma anc que it va atinger it in
relativmen mult plu curt témpore, si li samideanes esperantistes ta u
ili ne posse pervenir a un success por Esperanto, almen ne noce al commun idé.
Noi Occidentalistes ne have li ambition converter li esperantistes a
Occidental, ma va interessar por Occidental omni ti persones queles declina acceptar
Esperanto e to es li aplastant majorité. In fact ancian fervent samideanes
queles pro li 40-annual van penas ja hat tornat li dors al movement
mundlinguistic, per Occidental denove devenit activ collaboratores
por nor idé. Li auditores con aclamation acceptat li consiliant paroles.
Por li commun scope noi ci deve expresser nor agnoscion al Budapestan
gruppe del esperantistes e apartmen a su estimat presidente sr Dr
Pázmány pro li sinceri liberalitá interlinguistic, quel ili ha monstrat
per invitar nor colaboratores presentar publicmen occidentalistic
conceptiones in un convenida de esperantistes. Mey nu intelecter anc
céteri organisationes esperantistic que li politica de avio-struce
contra Occidental ne posse escartar li problema.

// XXX FIXME

[.author]
-i-

«Hungara Heroldo», februar, contene un curt noticie pri ti discurs.

In li sam numeró prof. Dr. Pázmány publica un articul pri li «relation
de Esperanto a Occidental», quel visibilmen esset redactet ja ante que li autor ha
conosset Occidental. Nam on scri ta que noi Occidentalistes vole un lingue international usabil
solmen por li blanc o mem romanic popules, quáncam ti superficial
imputation ja esset refutat pluri vezes, mem de Esperantistes self in
lor jurnales. On lauda que Zamenhof ha honorat li Latin per mort paroles
quam «sed», sin regard que li parol equivalent «ma» in Occidental es I ma, S
mas, P mas, F mais, Ho maar, Sv men. Adplu on opine que li germanes joya
trovar in Esperanto li deform «hundo», «tago», vice «cane», «die»,
international per su derivates: (dente) canin, (vacanties, periode)
caniculari, canallia; diarium, diale etc. Defendente li primitiv
Esperanto-paroles «mallonga» (Occidental curt, ne kurt, quam es scrit in li jurnal),
«patrino» (matre, ne mater, nam de matr-e on deriva matr-ona, matr-in,
matr-izar, matr-ina, matr-icidie, matrice, matricul, matrimonie etc). Dr
Pázmány subtene li conception que li lingue international cardinalmen deve esser
facilmen apprensibil por li malayes, tatares etc, durant que noi pensa
que it deve esser levimen manuabil por ti qui vole usar li lingue por
serios beson ja nu.

«Eskilstuna Kuriren», 20 januar, denove contene un long articul de sr
Albert Haldin, nu pri li ortografie del mundlingue. To ja es li 9esim
publication in ti sved diale desde 1 decembre, pri li question
Occidental o Esperanto (vide Cosmoglotta 45, pg 27).

Sr Lector C. E. Sjöstedt ha prendet parte in li polemica por Occidental del 5
numerós de «Uppsala Nya Tidning», de 18 januar til 3 februar. Va sequer
un discussion arangeat del «Uppsala studenters allmänna
diskussionsklubb» pri li problema del mundolingue.

// XXX NOTE: ci esset li marca original de págine -42-
// (2020-09-24: changeat de 43 a 42, confirmot che li scanate.)

«Wiener Handelsblatt», 30 januar e 2 februar, in cap-articules denove
tracta li problema de un mundlingue comercial. Sr Ortony constata que
Esperanto in su 40 annus ha demonstrat su complet ínaptitá quam practic
introductibil lingue, malgré su mult agnosciones, queles es solmen
platonic e totalmen sin valore por li practic usada e que un sporadic
lettre comercial in Esperanto ne monstra un necessitá, ma solmen un superflui
molestation, durant que Occidental es plu facilmen comprensibil.

«L'en dehors», Orléans, januar, sub titul «La question des langues
auxiliaires» refere al manifest del frances Idistes in Cosmoglotta nr 44. Li
redactor E. Armand in un concis exposition del historie del lingue international
sublinea li importantie del ovre de Wahl quam un del max conscientios e
max valent. Il comunica que su redaction nu anc va usar Occidental in su
corespondentie international.

[.author]
E{dot} P.

Li Ido-gruppe de Reims, Francia, in su convenida del 15esim Januar, ha
decidet transformar se a «Gruppe del Amicos del Lingue International» e accepter
adherentes de omni moderni sistemas de lingue international. Pluri membres ja ha studiat
Occidental e scri in ti lingue. Li president es sr Poujet, instructor in
Germaine (Marne) e li secretario es Sr R. Furgerot, ex-delegat del
«Société Idiste Française», 47 Rue Eugène Desteuque, Reims. In
consequentie del publication del manifest del Occidentalistes de
Francia, li Occidental-Buro de Paris recivet mult lettres. Pluri idistes
studia Occidental in Paris e provincia.

Inter li ultim adhesiones de conosset idistes, noi posse citar in
Svissia sr R. Sulliger in Weinfelden (Thurgau) e sr. Ric. Berger, in
Corcelles près Payerne (Vaud). Ambi acceptet esser informatores oficial
por Occidental.

In marte L. M. de Guesnet va publicar un propagandic brochura contenent
li clave grammatical frances e mult informationes, comparativ textus. Li
precie de ti brochura es, afrancat, 1 fr 15 por Francia, 1 fr 30 exter
Francia. Adplu va aparir un Manual de Conversation e Corespondentie,
totalmen in Occidental.

[.author]
L{dot} M. de G.

// XXX NOTE: li marca original de págine -44- esset in li sequent
// paragraf:

In «Revuo Internaciona», januar, sr Kurt Neumann sub «La laboristo ed
Occidental» recommenda al idistic laboreros mantener Ido por ne perdir
omnicos quo li idistes til nu con grand pena ha constructet. Ma esque
tande it ne vell esser plu consequent restar che Esperanto, quel have un
aparate hant custat mem plu mult pecunie. Adplu il desconsilia pri Occidental
pro li desfacilitá del duplic consonantes. Esque li saltant ortografie
es plu facil: tuberkloso, poroza e filozofo, kunsido e rezido,
nesolventa a rezolvanta, konservar e rezervar, konsistar e rezistar!

«Nordische Kulturarbeit» nr 3 e «Volksruf», Salzburg, 14 januar, sub
titul «pri li valore de Esperanto» raporta que italian agentias de
viages aficha placcas con li insistent petition al viageros usar che
demandas de informationes ne li íncomprensibil artificial lingue
Esperanto, ma german, frances, angles o hispan, si on ne posse parlar
italian.

«Heroldo de Esperanto» nr 5 comunica que li parlament de Bavaria pos
discussion, in quel ha prendet parte li deputates del parties, ha
repulset li proposition del Esperanto-societés de München e Nürnberg,
introducter Esperanto quam object facultativ in li scoles medial. Li
comunistic deputate prof. Mager pledat por Esperanto per asserter que Esperanto ha
victoriat mem súper Ido, malgré que ti ci lingue es plu bell. Il dit que
li cause esset li plu facil aprensibilitá de Esperanto. Ma li cause del
stagnation e exhaustion del movement de Ido in fact esset li aparition
de Occidental in 1922. To es conosset a chascun qui ha persequet li
presse de Ido desde 1922 til hodie. 35 annus de existentie de Esperanto
ne posset impedir li crescentie del idistes. Li ministre de instruction
Goldberger di que il concede que Esperanto posse esser plu apt quam Volapük.
Ma in li movement del lingue international existe schisma e il recomanda ajornar li
decision e atender til que li disput del opiniones es sat clarat.

[.author]
E{dot} P.

// Bibliografie {{{2
=== Bibliografie

E{dot} Dresen: Za vseóbchim yazykóm. Tri veka iskání (Detra comun lingue.
Tri secules de serchada. 1928. Statal edition del SFSR, con preparolie
del academian N. J. Marr).

// XXX NOTE: li marca original de págine -45- esset in li sequent
// paragraf:

To es ja li triesim libre cosmoglottic publicat del ínfatigabil
laborator russ pri li tema de un lingue international. Ci it acte se pri
un minutiosimen compilat e ductet til li ultim témpore historie del
moventie del international lingue. It es li max plen enumeration de omni
provas de solution aparit in li ultim 300 annus. Es citat e criticat 373
divers projectes. Couturat e Leau in su historie cita solmen li quinesim
parte, Guérard («A short history of the international language
movement») solmen un demí. Pri omni singul
projectes es dat li fontes, li plen nómine del titul, annu, editoría
etc. e in quel biblioteca o libre es trovabil li indication. Do un
vermen scientific
composition, pri quel on solmen posse regretar, que quam edition de
Sovet-Russia in lingue russ it es presc ínusabil por li majorité del
westeuropanes, de queles solmen poc persones va posser usar ti richissim
fonte. On posse solmen esperar, que li autor va editer ti libre in un
plu conosset europan lingue. Li autor es plenmen esperantist-comunist.
Ma li historic evolution, li critica e appreciation del singul sistemas
es perductet per remarcabil ínpartialitá, si on abstrae quelc poc
excurses in li politic dominia. Ti parte del labor do sta in alt
standard de precision e soliditá. Ma absolut sin valore scientific es li
general introduction in li linguistic problema, quo li autor nomina «un
essaye de materialistic fundation del question». Il comensa per un
teorie general del orígine e evolution del lingue quel il deriva de
comun collectiv labor. Ti idé es ja conosset e anc prendet in calcul p.
ex. che Wundt, ma ne quam exclusiv e sol motiv.

Anc li repetit opinion pri li cáos del natural lingues etc monstra que
li autor es un absolut laico in linguistic coses, quo apare anc in li
russ transscrition del divers europan nómines revelant li ínconossentie
del autor con li elementari regules de pronunciation del conosset
lingues europan, quam angles, frances, hispan etc. Ma proque in ti
edition li nómines es citat anc in lor europan transscrition in latin
lítteres, ti manca es sensibil solmen por russ letores, qui ne conosse
altri europan lingues. In un eventual edition in occidental-europan
lingues it vell esser recomendabil omisser li tot parte con mixtet
politic e pseudoscientic rasonamentes, proque ili posse solmen
discrediter li seriositá del labor self quel merita attention e
mersias.

Anc pri Occidental li judicie es objectivmen favorabil, si on va
abstraer de su calumniosi personal attacca contra me, e a quel yo
responde in un apert epistul «In personal afere».

Yo cita quelc passages pri Occidental (pag. 185):

«In fin noi deve ancor citar li labores de E. Wahl, queles presenta un
considerabil interesse …», «li teoretic evolution del projectes nov
latin, hant ductet a un presc natural lingue del westeuropan cultura
…», «Li quar sistemas fundamental (Esperanto, Ido, Occidental,
Interlingua) incarna in se omnicos, quo ha dat li aposterioric-natural
metode de construction de un comun lingue».

Quam omni, anc li bonissim coses, anc ti libre have su mancas, queles yo
cita ci specialmen por emendar les in un tre desirabil bentosti edition
in un occidental lingue.

// XXX NOTE: ci esset li marca original de págine -46-

Li max grav manca es li absentie de un alfabetic index del nómines de
persones e sistemas, proque nu it es tre desfacil trovar to quo on
sercha.

Pri li fals russ transscrition del nómines yo ja ha parlat. A corecter
es anc li erra que Chinook (ne cinook quam scri Dresen) es un dialect
chines, quam Pidgin. In veritá it es un dialect medial inter li divers
tribes indian in li nord de America.

Li nómine del autor de Ro es Foster e ne Forster, anc Mc Pike ne es
scrit Mc Paike, quam es printat.

In li liste de projectes ancor ne ha trovat loc li sistema Cosman de
pastor Milner, e Loqa de G. Nield, recenset in Cosmoglotta nr 43 (6).
Talmen til nu li númere de conosset projectes atinge 375.

Ti micri criticat mancas e errores comprensibilmen ne diminue li grand
merite del autor har collectet e inregistrat minutiosimen omni autentic
e precis dates pri un talmen grand númere de missuccedet projectes.

Anc ci on vide li comun lege del rich natura quel dissipa centes de
semes por que un sol mey posser crescer e viver.

[.author]
E{dot} W.

// In personal afere {{{2
=== In personal afere

Li conosset bolchevistic esperantist E. Dresen in su nov libre «Za
vseobchim yazykom» (Detra comun lingue) ha attaccat me personalmen in
calumnios maniere, e falsifica citate ex Kosmoglott nr 3. Ti maniere de
lucta yo ne posse lassar sin response.

Il scri: «Li simplic e democratic Esperanto vastmen utilisat per li
masses -- to es (por Wahl) li personification del revolution e del
victorie del masses. Li complicat e aristocratic nov-latin e nov-romanic
projectes (e inter ili Ido) -- to es li simbol de conservation de
opression anteyan, del dominie del fortes súper debiles, to es li simbol
del imperialistic politica, del bon-essere del capitalistic
existentie».

Nequande e necú yo ha expresset tal opiniones. Por ancor un vez por
sempre statuer mi punctu de vision yo constata ci

// XXX NOTE: li marca original de págine -47- esset ínter listunes 2 e
// 3:
// paragraf:

1. que yo estima Occidental ne plu complicat quam Esperanto, ma in
   contrari mult plu facil in aprension anc por li ínerudit hom,
   proque it es plu proxim a su customat lingue e ne postula de il
   logical operationes,

2. que yo ne qualifica Ido quam un nov-latin o nov-roman naturalistic
   sistema, ma just in contrari quam li demonstration ad u ducte li
   logic evolution de Esperanto, i.e. ad absurd. Esperanto e Ido por
   me es un identitá, e si in Ido mult detallies es plu bon quam in
   Esperanto, quam totalité Esperanto es plu bon quam Ido.

3. Yo nequande ha qualificat Esperanto quam simbol de revolution e
   Occidental o Interlingua quam simbol de capitalistic opression. Si
   sr Dresen have tal idés il mey haver e propagar ti inepties, ma yo
   protesta contra imputation de tal paroles a me. Yo ha dit e yo
   ancor un vez sublinea it: li final success de ti o altri sistema
   depende hodie ne solmen del intrinsic qualitás del lingue, ma in
   grandissim parte del politic evolution in Europa. Si per nov
   guerres o mundal revolution in Europa va victer li bolchevisme quam
   in Russia, tande li bolchevistic dictatura va posser introducter in
   tot Europa per dictat un lingue international, quel it vole, p. ex.
   Esperanto, quel it ja nu protecte e propaga in Russia editente li
   oficial postcartes con Esperanto-inscriptiones. Ma naturalmen yo
   vell joyar si in tal casu li rason vell triumfar e on vell
   introducter Occidental, ma yo ne posse esperar it, proque li
   ductent chefes, quam p. ex. E. Dresen self quam il ha monstrat in
   su libre, have minimal conossenties pri li lingue-scientie.

Si tamen un tal suposit catastrofal change ne va evenir durant li
sequent 25 annus, tande va victer Occidental contra Esperanto, almen in
li nebolchevistic Europa, proque Esperanto es contrari al spiritu del
europan mental cultura (to es altricos quam capitalistic e imperialistic
structura statal e economic, ma forsan nor criticantes ne possede
suficent cultura por comprender ti diferentie, tande on ne posse
auxiliar les).

// XXX NOTE: li marca original de págine -48- esset in li sequent
// paragraf:

Ma proque li question de un lingue international deveni nu acut, on va dever
introducter un tal. E it es clar, que solmen Occidental o un sistema tre
simil a it posse satisfar li besones del hodial Occidental-Europa e
America. Do va victer un tal sistema. Pos Volapük Esperanto esset long
témpore li sol projecte quel aproximat se al europan mentalitá. Pro to
su relativ successe. Ma essente sin real concurrentes e ne evoluente, it
ha restat in embrional statu, e nu, quande ha aparit Occidental, su fate
es decidet. To yo ha dit «sine ira ac studio» quam simplic deduction del
factic situation. Forsan sr Dresen nu va
comprender! Ma in fact yo totmen ne dubita pri li bon comprension che un
talmen inteligent hom quam Dresen.

E in veritá li personal attacca es un habil tactic manovre por salvar
Esperanto del concurrentie de Occidental almen in Sovet-Russia.

In li íntolerant cristian medievie li max efectiv arma contra su
adversario consistet in far le suspect ye heresie, e liverar le al
inquisition con su autodafé.

In li modern Soviet-Russia on qualifica su adversarios quam
contrarevolutioneros al atention del Tcheka.

Do qualificante li natural sistemas quam contrarevolutionari e
capitalistic simbol, Dresen fa li ocupation con ili dangerosi in li
límites de Soviet-Russia, do un propaganda de Occidental in ti
territoria ínpossibil. E su tactica ja ha portat fructes. Ja du russ
occidentalistes ha petit ne plu misser Cosmoglotta proque it es «organ
de un contrarevolutionari organisation».

Vu vide, sr Dresen, que yo ha bon comprendet Vos:

Ma tactica ne es strategie. E li question del lingue international ne va esser decidet
in Soviet-Russia ma in Europa e America. E li west-europan laborero
bentost va vider, quo es plu profitabil e plu democratic: Occidental
quasi natural e apertent vast nov horizontes vers li mental cultura de
Europa e in ti sense vermen democratic, o li primitiv e rigid Esperanto,
quel ne have un europan cultural base e per dictatoric discipline,
fortia li homes parlar contra lor heredat e acustomat instincte. E tande
anc in Russia li laboreros va comprender, que on ha dat les petres por
pan, e va apreciar, qui es li ver democratic amic del popul, ti qui per
unitari regime vole usar li masses por su egoistic scopes, o ti qui da
les li medie crescer per cultural elevation e liberar se del tutela de
ambitiosi chefes, qui per Esperanto abassa li intellectual standard del
masses, quam to ha monstrat clarmen professor Dr. Reynold in su raporte
al Liga de Nationes.

[.author]
E{dot} Wahl

// Citates {{{2
=== Citates

// XXX NEW: Li titul «Citates» esset mettet in ti edition.

[quote, F{dot} Nietzsche]
____
On posse reprochar omni mal cos al hom: ma li maniere deve esser un tal
que on denov erecte su vanitá.
____

[quote, Joh. Scherr]
____
Per sarcasme on mortifica li fanatisme quam on extinte foy per oleo.
____

[quote, A{dot} Schopenhauer]
____
Quo li homes in general nomina li fate, to tre sovente es lor propri
stulteríes.
____

// NOTE: ci esset li marca original de págine -49-

// Benedition del lúmine ultravioletti e malediction del fenestres vitrin {{{2
=== Benedition del lúmine ultravioletti e malediction del fenestres vitrin

Índubitabilmen li vitre ha havet grav importantie por li progress del
cultur homan, ma li homanité ha payat it car -- per su sanitá.

Solmen in recent témpore on plu e plu ha reconosset qual importantie
have li facte, que li vitre ordinari absorpte li por li vive max
important parte del lúmine solari, i.e. li lúmine ultravioletti, li
chimic efectuosi radies anihilant li bacteries, radies queles existe in
lúmine solari ultra li radies caloric e ultra li radies del lúmine
visibil.

Li valore sanativ del lúmine ultravioletti es conosset in general
specialmen in li curation del tuberculose e del rachitis. On save, li
sejorne in altmontania es sanativ apartmen pro to pro que ta li strate
atmosferic, quel partialmen absorpte ti ci radies, ne es tam dens quam
in plat-land.

Simil quam ti ci atmosfere resistiv effecte anc li vitre de nor
fenestres, solmen con ti diferentie, que it impedi completmen li
transmission del radies ultravioletti.

Divers experimentes ha clarmen demonstrat li effect al developation del
organisme.

Conosset es precipue li experimentes con gallines del universitate Maine
in annu 1925. 250 gallinelles con etá de un semane esset posit in un
calor-dom, ex quel on hat abmovet li plantes. Ili esset dividet in six
gruppes, e on posit chascun in un cage trelliat. Li unesim gruppe havet
possibilitá promenar in lúmine solari; ili venit in li calor-dom solmen
por dormir e vorar. Li duesim e triesim gruppe esset exposit omni die
durant 20 minutes al radies de un quartz-lampe. Li altri gruppes recivet
solmen li lúmine solari, quel intrat tra li tecte del calor-dom. Omnis
recivet bon gran-vorage, aqua e un sable-balne. Li triesim e quaresim
gruppe recivet extra to herbage, li sixesim hépat-oleo.

// XXX NOTE: li marca original de págine -50- esset in li sequent
// paragraf:

Bentost on posset constatar un astonant diferentie del developation. Pos
4 semanes li gruppes 4 e 5, queles hat recivet solmen lúmine tra
fenestres vitrin monstrat un considerabilmen diminuet voracitá; lor
motiones esset plu lent e ili grattat ne plu tam assidui pro vorage. Anc
li apetite del sixesim gruppe nutrit per hépat-oleo, esset minu grand
quam ti del tri
unesim gruppes. Do solmen li tri unesim gruppes, queles hat recivet
lúmine ultravioletti, esset completmen normal.

Pos un duesim semane li gruppes 4 e 5 apen plu posset star sur li pedes.
Solmen un sol animale posset ancor star, pro to on posset fotografar it
por monstrar li contrast vers un animal quel hat recivet li
quartz-irradiation.

Pos 65 dies li total-póndere del gallinelles, queles hat recivet li
lúmine solari solmen tra li fenestres vitrin, esset solmen li demí del
póndere total de ti animales queles developat se sub lúmine
ultravioletti, sive in aer líber, sive per li quartz-lampe.
Röntgen-fotogrammes ha monstrat que in ti animales li developation del
osses ha stagnat, egalmen anc crestes e altri marcas sexual frappantmen
esset minu developat. Li animales queles esset nutrit con hépat-oleo
havet osses advere bon developat, ma plu litt. Del gruppes 4 e 5 morit
15 animales, del gruppes 1, 2 e 3 solmen un per gruppe; e curiosmen
rattes queles de témpore a témpore intrudet in li calor-dom, attaccat
solmen gallinelles del gruppes 4 e 5.

Li experimentes demonstra, que fenestres vitrin effecte certmen
dessalubri al organisme, proque ili es ínpermeabil por radies
ultravioletti. Nu on ha serchat un surogate por li vitre. In annu 1924
on advere trovat un metode quel possibilisat usar quartz-fondet anc por
li fabrication de fenestres; ma solmen millionarios posse comprar tal
fenestres. Pro to nu in max recent témpore in angles fonderías (in
Smethwick, Birmingham) on ha fabricat vitre, quel es permeabil por
ultravioletti radies e quel, havente un spessore de tri millimetres,
custa solmen 17 shilling plu mult car per metre-quadrat, quam li
ordinari vitre. Ti nov sorte es nominat «Vita-vitre», i. e. vitre por
vive. On anc ja fat experimentes practic. Li animales del Zoologie
Jardin de London ha esset influentiat extrem avantagios. P. ex. un
orang-utan quel ha esset totalmen sin capilles, nu have un pelisse
brilliant brun quam castanie. Li humore del quadripedes ha ameliorat se
extraordinarimen, ili ha esset ne jama tam alert e gay quam nu. Anc in
scolas on ha insertet li nov vitre in li fenestres, p. ex. in ti de
Smethwick in li comtia Stafford. Póndere e grandore del infantes
augmentat se rapid in comparation a tis sedent detra li fenestres
anteyan; on trovat plu mult hemoglobine in li sangue quam antey (un
analise dat til 8,63/100). Li scol-oficies angles adver ancor ne ha dat
directives por introduction general del nov vitre, til nu ili atende
ancor.

// XXX NOTE: ci esset li marca original de págine -51-

It es evident, qual benedition it vell significar por li homanité, si
solmen li hospitales have fenestres queles lassa passar li lúmine
ultravioletti. E si mem li logiamentes del grand cités vell haver tal
vitre vice li present fenestres! Tande noi vell viver in li logiamentes
quasi quam in aer líber.

[.author]
--
Studiendirektor Dr. Max Müller «Der Naturfreund», Detmold.

Trad. Dr. Mell-Rudolstadt.
--

// Occidental-Servicie {{{2
=== Occidental-Servicie

In ti ci rubrica noi inserte gratuitmen li adresses de ti abonnates
queles desira coresponder pri divers temas, colecter e exchangear
objectes etc. In omni anuncia on mey indicar nómine, profession o titul
(ne obligativ), adresse, li lingues in queles on coresponde, desiras,
promesses, informas, ofertas etc. Li membres del Occidental-Servicie ne
es obligat responder a corespondentes de queles li adresse ne es
publicat in ti ci rubrica. Noi reserva nos li jure procrastinar o
refusar singul anuncias.

[.author]
Adm.

de GUESNET, L. M., commercial agente, 83 rue Rochechouart, Paris IX,
Francia; (Occidental, Ido, Esperanto, F, A, It); desira informationes pri li
mundlinguistic movementes; corresponde pri social e economical
questiones, radio; activ mundolinguist desde 1906.

KÜPPERS, Egon, Prof. Dr. med., Freiburg i. B., Hauptstrasse 5, Germania;
(D, A, F, Ido, Occidental).

COLAS, Justicia, instructora, Souday Soir et Cher, Francia; (A, Occidental, F);
general correspondentie, precipue in extrania, con instructores; sempre
responde.

BIDDLE, Eric, Brentwood, Hare Laue, Pipers Ash, Chester, Anglia; (solmen
Occidental e Esperanto, ne lingues national); coresponde pri teoretic látere de lingue international:
desira litteratura in omni sistemas e discusser li question
generalmen.

BOHIN, Georges, director del scol comercial e lingual «Ecole Moderne»,
14 Rue Wimpfeling, Strasbourg, Francia; (F, A, D, Occidental, stenografie
Prévost-Delaunay): coresponde con persones queles have intention misser
lor filies ad Francia por aprender comercie e lingues; coresp. con
persones queles have interesse por alcun sistema de stenografie Occidental.

ŠŤASTNÝ, Karel, Dr. jur., financial concipist, Praha VIII (Vršovice),
Husova ul., 18, Tchecoslovacia; (responde in Occidental, Ido; accepta
correspondentie anc in F, D); offerta mediar traductiones e informas
contra tre moderat precies; a demandes ples junter response-cupones.

// XXX NOTE: ci esset li marca original de págine -52-

ROSENLECHER, Heribert, printero e editor, Höchst am Main, Zeilsheimerweg
18, Germania; (Esperanto, Ido, Occidental, D); corresponde pri ocultisme, astrologie,
astronomie, radio, gimnastica, mundlingue; exchangea postmarcas e
jurnales; vendi litteratura german pri to; printa libres etc.

FUCHS, Anton, forjero, Wendgasse 4, Wien XVI, Austria; (D, Ido, Occidental).

DEMINGER, Alois, c/o Cosmoglotta, Mauer b. Wien, Austria; (Occidental, D, A,
Esperanto); misse Occidental-adaptation del stenografie Scheithauer (Panscrit) contra
1 öS o du response-cupones.

JANOTTA, Karl, Kaltenleutgeben, Austria; (D, Esperanto, Ido, Occidental, F); desira
reciver brochuras interlinguistic pos oferte anterior.

VALENTI, Anton, pensionario, Goltzgasse 7/7, Wien XIX, Austria; (Occidental,
Ido, Esperanto, Panscrit); exchangea postcartes ilustrat solmen con
extraeuropan landes.

// Subventiones por Cosmoglotta {{{2
=== Subventiones por Cosmoglotta

Ci noi quitta omni subventiones, súper 3 öS, recivet por li propaganda
del provisori Comité Central e por covrir li deficite del organ
Cosmoglotta. Li payamentes por abonnamentes e litteratura de nu va esser
saldat per li inviation self del printates, ma ne publicmen.

Dr. A. Peipers-Koeln: 30 RM; Regierungsrat Dr. Mell-Rudolstadt: 10 RM;
Dave H. Morris-New York: 2 Doll; E. W. Kimbark-University Berkely: 6 öS;
Prof. A. Verzan-Graz: 3 öS; J. Chanaud-Geneve: 3 öS. -- Mersias a omni
donatores.

[.author]
A{dot} D.

// Urgent auxilie {{{2
=== Urgent auxilie

Yo peti omni possessores e usatores del Radicarium directiv e del folies
de Lexico Gär, ja nu far in márgine per crayon noticies pri observat
mancas, print-erras, desirabil adjuntiones, emendationes o corecturas, e
comunicar me les til fine del marte, por posser junter ti necessi notas
in fine del libre. Yo sublinea ci, que anc li Radicarium ne es ancor
ligat in omni exemplares. Do noi va posser adjunter tal folies anc ta.
Mult persones ha remarcat li manca de usat paroles in li Radicarium. Do
ples comunicar me to.

Yo besona li collaboration de omni interlinguistes. Ples auxiliar me
amabilmen!

[.author]
E{dot} Wahl. +
Reval, Eha 70, Estonia.

****
Eigentümer, Herausgeber u. Verleger: Gesellschaft Cosmoglotta, Mauer bei
Wien, Verantwortlicher Schriftleiter: Ing. E. Pigal, Liesing bei Wien.
Druck: Milan Nedvídek, Tábor.
****

// Cosmoglotta A 47 (1928-04) {{{1
== Cosmoglotta A 47 (1928-04)

Organ mensual del Association International Cosmoglotta

Consacrat al developation, propaganda e aplication del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 čsl. K

Annu VII -- April 1928 -- Nr. 47 (4)

ifdef::original-tocs[]

// Contene: {{{2
=== Contene:

- Cronica, pg. 53.
- Pedagogic valore de Occidental, I, de Dr. phil. K. Schüppel, pg. 59.
- Li micri i e li grand schisma in Esperanto, de J. P., pg. 63.
- Nave naufrageant, de Ric. Berger, pg. 65.
- Usa de fonetic ortografie, pg. 66.
- Occidental e Angles, de Eric Biddle. pg. 67.
- Bibliografie, de E. P., pg. 68.
- Subventiones, pg. 68.
- Noticies, pg. 68.

endif::original-tocs[]

// Cronica {{{2
=== Cronica

// XXX NOTE: li marca original de págine -54- esset in li sequent
// paragraf:

// XXX NOTE: li marca original de págine -55- esset in li sequent
// paragraf:

Ex «Uppsala Nya Tidning» noi extrae li sequent passus: -- Inter circules
academic in Uppsala on comensa interessar se pri li Lingue International
in li nov form Occidental. Por clarificar li question de omni láteres,
«Uppsala studenters allmänna diskussionsförening» arangeat un discussion
public in li sala del corps del studentes, li 27 februar. Quam oratores
esset invitat prominent representantes del 3 rivalisant grand candidates
del Lingue International: Esperanto, Angles e Occidental. -- Li unesim
introductor, borgomastre de Stockholm, senior Lindhagen, accentuat li
necessitá e li beson por li masses de un Lingue International, ma de un
altri lingue international quam un del grand national lingues. Li lingue angles es
desfacilmen aprensibil e si su ortografie vell esser reformat secun li
pronunciation, tande solmen un colection de desvalorallia vell restar.
Il declarat ne voler pledar por Esperanto o quelcunc lingue, ma por li
idé self de un Lingue International. Si ti idé ne posse esser realisat
per li til nu experimentat e provat vias, consequentmen un lingue
national deve esser selectet; tande tamen ne es recomendabil selecter un
del grand national lingues ma plu bon un del micris. Lu max urgent tamen
ne es quel lingue es selectet ma que it es selectet, tam bentost quam
possibil, ancor ante que li sole, atendente li eveniment, extinte. Pri
Esperanto, su propri opinion es que it representa
un creation genial. It es diffuset ne minst in Anglia. Adver on conjecte
que on ne es mult auxiliat per un lingue artificial quam Esperanto. Il
finit declarante: «Opresset lingues de omni landes, uniona vos!» -- Li
duesim discursor esset Professor Zachrisson, Uppsala. Il dit que li max
debil punctu de Esperanto es que it es un lingue artificial. Ne volente
mixter se in li familie-conflicte, il tamen deve declarar que Occidental
in mult punctus es superior e plu bon quam Esperanto. It vell esser un
pression ínsupportabil, fortiar omni homes aprender Esperanto, quel ne
es parlat ni de un sol popul. To vell significar ne altricos quam un
aplication del dogma de egaluchitá: proque omnis ne posse viver egalmen
bon, ili almen mey viver egalmen mal. Li lingue Angles vermen es
conosset de 500 milliones, si on prende in calcul anc li milliones por
queles it es li lingue administrativ. Adver lu max desfacil es li grand
divergentie del scrition e pronunciation. Esperanto, quel ne es mult plu
facil quam Angles, adplu have poc valore por li omnidial vive. Etsi li
esperantistes calcula lor númere til un million, it certmen ne supera
100{nbsp}000. It lude ne plu grand rol quam li lingue del surd-mutes. Nequi
seriosmen pensa electer un tal lingue quam Lingue International. -- Li
triesim orator, Magister Ramstedt, secretario del Comité Explorativ de
Lingue International (Occidental), de Helsingfors, assentit in mult
punctus con borgomastre Lindhagen. Anc il ne credet que germanes o
franceses alquande vell acceptar li Angles quam lingue international; to
certmen vell jettar les in dependentie de Anglia, ne solmen cultural ma
anc politic. Li lingue ya have anc un importantie sociologic. On ha dit
que li Angles es tre facil; to es un erra. Anc il ne credet li
possibilitá que un lingue artificial va rupter se li passage al unesim
rang, precipue ne Esperanto, quel es li max monstruos lingue inter omni
queles il ha studiat. Ma it ne es necessi crear un Lingue International;
li lingue international ja es pret esser prendet e usat, sin rupter li acustomat mores
de popules europan. Basante se sur li stock del existent paroles
international, del existent terminologie international, il esquissat
córam li auditores un schema complet de un Lingue International Natural.
Il finit recomandante Occidental, quel es li sol del til nu videt
projectes, satisfant omni postulationes. -- In li discussion sequent,
parlat inter altres li conosset grammatico Lector Elfstrand, quel pledat
por li Angles. Li conosset Rumanian Esperanto-prestre André Cze, delegat
del «Universala Esperanto-Asocio», Genève. parlat in
Esperanto, diente que Esperantistes de divers nationalitás comprende tre
bon unaltru, do li semblant divers nuancies national del pronunciation
ne impedi. -- Doctor Nordenstreng pledat por un lingue international por li scientie;
sin voler laudar Esperanto in omnicos, il tamen ha trovat it usabil. --
Omni parlatores esset aplaudet con entusiasme. In li discussion, quel
comensat ye clocca 8 vésper e durat til clocca 1 nocte, assistet plu
quam 400 auscultantes. In li manu de chascun esset mettet un folie
volant, contenent comparativ textus in Esperanto e Occidental. In ti
discurs-véspere on posset constatar que Esperanto e Occidental quam
lingues neutral uniat se contra li lingue national, e que li Anglesi e
Occidental quam lingues natural, uniat se contra li ínnatural Esperanto.
Un cose meritent attention, es, que on ne audit ni un sol voce contra li
idé self de un Lingue International, anc ni un sol voce pri o por Ido.
Mult diales publicat bon e neutral referates pri li discussion.
Visibilmen li lucta decisiv inter li sistemas natural e ínnatural nu ha
comensat; li resultate de ti lucta posse esser solmen un: li complet
victorie de Occidental. Li opinion tam che li presse quam che li publica
es tre favorabil.

[.author]
Albert Haldin

In li polemica pri Occidental e Esperanto in «Eskilstuna Kuriren», ultra
nor pionero in Svedia senior Albert Haldin e li Esperantistes (quel dura
nu ja in 11 numerós per long articules), nu ha prendet parte anc nor
qualificat scientist-filologo mag. fil. A. Z. Ramstedt. In un articul
intitulat «Occidental, aldrig Esperanto» (Occidental, nequande
Esperanto), aparit in li nr de 24 februar, il per seren e clar
exposition del statu solue li discussion in quasi definitiv maniere. It
vell esser curios, quó nor adversarios va posser responder a ti
scientific gross artillerie.

[.author]
Axel Wästerland

// XXX NOTE: li marca original de págine -56- esset in li sequent
// paragraf:

In «Magyar Hirlap», Budapest, 11 februar, seniora Mária Rónay publica un
articul intitulat: «In conexe con li movement de Paneuropa ha nascet li
question del nov mundlingue Occidental, quel fortmen vell facilisar li
relationes inter li nationes». Li autora descri li historie de
Occidental e developa su propri pensas pri li Lingue International; ella
opine que li nómine Occidental fa geniter li pensa anc de un lingue
international Oriental. Ma li construction de un tal lingue es
ínpossibil pro li disparatitá del oriental lingues. In céteri anc li
oriental popules usa presc solmen lingues occidental in lor relationes
international, do anc ili va salutar li introduction de
un lingue international Occidental vice un mixt-lingue neutral ma
íncomprensibil. Do sra R. pensa que Esperanto mey retirar se del
Occidente e, por ne perdir li capitale investit in su excellentmen
organisat movement, it mey servir quam preliminari lingue Oriental, til
que su litteratura es exhaustet e ti de Occidental suficentmen rich, por
comensar li instruction in omni landes. Nam Esperanto pro su plu o minu
europan structura posse preparar li terren de Occidental anc in li
Oriente. Li du lingues es suficent simil in lor vocabulariums, do un
transition de Esperanto a Occidental va esser tre facil. In fine sra R.
refere a un epistul del autor de Esperanto, in quel il di que il ha
creat su lingue precipue por su coreligionarios disperset in li tot
munde, queles per li nov lingue talmen va esser reuniat. Zamenhof
adjuntet que si il ne vell havet ti idé religios, il nequande vell har
publicat su lingue. Sra R., dignante ti nobil idé intern del
Esperantisme, adjunte que li scopes de Occidental ea plu vast súper li
filantropic idé de Zamenhof, possibilisante li construction de un commun
grand platform sur quel va evenir li futuri intercomprension general de
omni popules. In fine de su articul li autora raporta pri li activitá
Occidentalistic de Comte Dr. Ernst Zichy in Hungaria.

[.author]
-i-

In un long articul intitulat «Das Weltsprachenproblem», seniora Nora
Kozma rapporta anc pri nor movement e imputa al autor de Occidental que
il ha creat su lingue por servir solmen al superior classes cultivat del
west-popules. Ti infantesc insinuation, fabricat de quelc bolchevistic
esperantistes e nu colportat anc de céteri adherentes de Esperanto,
esset refutat ja plur vezes, del autor self, p. ex. in li articul «In
personal afere» in nr 46 de Cosmoglotta. Li jurnalista considera quam
sufficent pruva que Esperanto es mundlingue per que it nomina se
«mundlingue» e ne «Occidental»!

// XXX NOTE: li marca original de págine -57- esset in li sequent
// paragraf:

«A bis Z», Leipzig, nr 4, raportante pri aparition de PANSCRIT,
Occidental-adaptation del stenografie Scheithauer, denove scri un págine
favorabil por Occidental, plendiente li ancor absolut manca de
dictionariums national -- Occidental e de manuales por aprender li
lingue por aplication expressiv; omni hom litterari educat adver
comprende Occidental ínmediatmen, ma por posser scrir e parlar li
lingue, on besona ti libres special, nam solmen poc persones hodie ja
have tant interesse e témpore por sempre serchar se li paroles dubitativ
ex li jurnale. Tamen noi deve denove petir nor amicos haver
patientie e durar auxiliar se ancor quelc mensus quam til nu. Li complet
lexico Deutsch-Occidental de senior J. Gär ja es compostet til líttere S
e va aparir circa pos un mensu. Li manuscrite del german manuale,
destinat por li grand libre de propaganda, anc ja es finit. Li date de
su edition depende del finition del céteri manuscrites, por queles nor
colaboratores posse ocupar se solmen in poc hores líber, pos lor
obligationes professional.

«L' Araldo Fiorentino», Firenze, 25 februar, «Das Reibeisen», Wien,
Januar, «Heroldo de Esperanto», nr 6 e 9, «L' Idisto Katolika», nr 132,
«Ido», nr 2, contene reflexiones pri Occidental e Cosmoglotta. Noi
forsan va raportar e responder in numeró sequent.

In li oficial organ del esperantistic laboreros, «Sennaciulo», Paris, 9
februar, li redactor E. Lanty sub titul «La fushistoj de la mondlingvo»
scri que desde que Viennes Idistes, organisatores del unesim
Ido-congress, transit a Occidental, un constant crise reye in li
circules idistic. Resumante il constata que Occidental es «ech pli malbona ol
Ido» (mem plu mal quam Ido).

[.author]
E{dot} P.

// XXX NOTE: li marca original de págine -58- esset in li sequent
// paragraf:

In nr 8 de «Heroldo de Esperanto» T. J. pro mult epistules recivet de
diversi flancas, denove tracta li tema «Ni kaj la aliaj» (noi e li
altres). Il constata que su advoca al union e intercomprension es
miscomprendet, sublinea su fidelitá e regreta li atitude de ambi campes,
queles ne vole negociationes ma lucta, specialmen inter li chefes. Il
adverti li publica que pos li ruina de Ido, «ha sequet altri projectes
mult plu dangeros por Esperanto (t. e. por su forme) de queles il cita
solmen un: Occidental, quel solmen desde circa un annu ha comensat su
public propaganda. Certmen Esperanto supera it in mult punctus, del
vispunctu de artificial lingue; ma ti avantages de Esperanto partmen mem
es su mancas, sam quam li suposit (che li esperantistes! J. P.) mancas
de Occidental es su (de Occidental) prominent qualitás. To sona paradox;
ma qui serios e profundmen va ocupar se pri li materie, va venir al sam
conclusion» etc. A su articul il adjunte du articules, un de Dr. Leon
Zamenhof. In tre prudent maniere Dr. Zamenhof tracta li question del progress
e conservatisme. Pos curt historic súper-regarda il monstra que un
consense general ne es atingibil, e si it vell esser possibil, it vell
ducter solmen a un compromisse con omni mancas de compromisses, portant
in se self li gérmine de morte. «Li ver progress marcha ye totmen altri
via. It ne
besona subtenentie e artificial aplanation de via. Luce sempre victe
obscuritá, e si efectivmen va aparir alcun project plu perfect quam
Esperanto, it sammen va victer Esperanto quam Esperanto ha victet
Volapük. Por to tamen es necessi un condition: noi ne mey impedir su
triumfe per adtrusiv colaboration de nor látere, … In li vive existe
un lege: nequi forjetta su possedage por un íncert altri. … Si es
necessi far sanguin experimentes, noi mey far les ye entitás queles
ancor es in statu nascendi …» Li nobil reserve expresset in ti
opinion, caracterisa li digni filio del nobil patre. -- Li altri
articul, signat Sp., advoca ad union, pro que noi es fratres ligat per
li sam idé. Luctante in concurrentie «public» noi deterre li publica del
idé e por finir li battallies on forsan va introducter quam lingue
auxiliari un del lingues national. -- To es un dangere ja monstrat in
li págines de nor jurnal, do un match final inter Esperanto e Occidental
deve esser fat bentost, e it va evenir. Li eventes es clar ja nu. Li
armes de Esperanto ne posse atinger Occidental, ma li armes de
Occidental es mortativ por Esperanto. Sammen quam arc e fleches devet
ceder ante li fusil e cannone, quam un forteresse es sin armes contra un
attacca de aeroplanes, sammen li armes del du concurrent sistemas es
íncomensurabil. It es trist que, quáncam vidente su ínsuficentie,
Esperanto va sacrificar se self e su long labor in un ínegal lucta in
vice de acceptar li nov evangelie.

[.author]
J{dot} P.

// Paneuropan Congress {{{2
=== Paneuropan Congress

// XXX NEW: Li titul esset mettet in ti edition.

// XXX TODO: Confirmar formate «II.» contra «II»:

Li II. Paneuropan Congress va evenir in Paris, li 3 til 6 novembre 1928,
sub presidentie de Ministre Louis Loucheur. Li congresse va esser
arangeat del Paneuropan Union, Centrale: Wien I., Hofburg; Section
Frances: Paris, 10, rue l'Elysée. Anc altri organisationes es invitat a
colaboration.

// Citate {{{2
=== Citate

// XXX NEW: Li titul «Citate» esset mettet in ti edition.

[quote, A. Schopenhauer]
____

A homes con magnific qualitás ne importa pri confesser o monstrar lor
defectes e debilitás. Ili considera les quam alquicos quo ili ha payat,
apartmen si ti defectes es in conexe con lor magnific qualitás, conform
al expression de George Sand: chascun have li defectes de su vertús.

Contra to existe homes con bon caractere e con ínblamabil cap queles
nequande confesse lor poc e minimal debilitás e in contrari cela les
minutiosmen, essente sensitiv contra chascun alusion relatent. Lor tot
merite consiste in absentie de defectes e it quasi vell esser diminuet
per chascun decovrition de defecte.
____

// NOTE: ci esset li marca original de págine -59-

// Pedagogic valore de Occidental {{{2
=== Pedagogic valore de Occidental

Si noi vole tractar in li present articul li pedagogic valore de Occidental,
it acte se in unesim linea pri to, monstrar que ti ci form del
mund-lingue concernent su structura posse plenar li sam conditiones quam
altri sistemas e pos to explicar in quel punctus it supera su
precursores.

Li ortografie de omni national lingues es plu o minu ínfonetic. In ti
relation li anglesi notorimen forma un ver cáos e pro to mem un grand
part del nascet angleses ne perfectmen possede li optic form de lor
lingue matrin durant lor tot vive. Li tchec e sved lingues in contrarie
es bon exemples por un relativ fonetic sistema de son-signes.

Con exception de quelc ínsignificant ínglattitás quam li «ch» etc. e
deviationes queles es causat pro li etimologic vidpunctu e pro
consideration del fact que li lingue international per fortie ne deve destructer li
scritiv image del cultur-paroles, santificat per un mult-cent-annual
tradition, li ortografie de Occidental representa un ideal solution de
compromisse. Per to li scoleros es fortiat plu precismen e intensivmen
atenter li pronunciation. In consequentie de to li sones e lor simboles
es conectet plu firm li unes con li altris in li conscientie del
scoleros e talmen li son-signes merite lor nómine in sense plen e
litteral del parol.

Per Occidental li scoleros conossenta se con curt e long vocales, queles on ya
incontra in omni europan lingues. Li duplic consonantes in panne, canne,
moll, botte pruva les que li precedent vocale es pronunciat acurtat,
durant que inversmen un simplic consonant in pan, can, mol, bot indica
long qualitá de son. To va anc retroefecter ínmediatmen sur li matrin
lingue, li pronunciation de quel poc a poc va ameliorar se mersí a li
rigorosimen fonetic pronunciation de Occidental. Hollandesi instructores ja
experit to pri un altri lingue auxiliari.

Durant que Occidental have comun ti ci preferenties con li céteri mundolingues,
su superioritá consiste in to que li aprendente samtemporanmen es
introductet in li natural scrition del mundan paroles. Ples comparar p.
ex. ekskluziva (Esperanto) e exclusiv, inkvizicio (Esperanto) e inquisition,
akceli e accelerar.

Sin dúbita pro ti particularitá Occidental sembla extraordinarimen practic e
apt quam preparatori lingue por li aprension del francesi, anglesi,
hispan e italian in omni aprensorias de nor continente.

// XXX NOTE: ci esset li marca original de págine -60-

Ancor mult plu profitosi es li lingue international concernent li grammatica. Til nu li
pedagogos ha sempre apreciat li latin in alt gradu pro su «formal
valore». Su structura recomanda it secun lor opinion ante omni altri
idiomas por dresser li intelectu del scolero e it lude li sam role por
su mente quam li militari drill por li córpore del soldate. On nómina it
un gimnastic barre del intelectu. Sin exageration noi posse afirmar que
Occidental satisfá li sam pretensiones, nam li grammatic régules es sin
exceptiones, talmen que li infante ne es trublat e confuset ye omni
passu per ínnumerabil specialitás.

On mey permisser nos metter li punctu: «formal valore» sub li lupe del
critica. It vell esser ínjust negar li educativ factor ma it vell esser
sammen invers serchar it in li logica. In veritá omni instruction de
lingue ante omnicos torna se al memorie.

Un grand part del letiones de lingue ocupa se pri purmen mecanic
apropriation del crud materiale e pri su perpetual inculcation. Qui de
nos ne pensa con un sentiment de horrore in ti ci coherentie al six
declinationes del latin, li prescritiones pri li usantie del casus, li
irregulari verbes francesi, li parol-position del german frase, li
desfacil e ínclar syntactic leges pri li verb in li anglesi.

Esque on factmen posse parlar ci in plen sens del parol pri un
intelectual qualitá quel imane li instruction de lingues? Noi inclina
dubitar pri to, nam li preponderant númere del cardinal regules da nos
solmen provisori directives ma nequam definitiv responses proque ili
sempre es cruceat per li famosi special regules e exceptiones del
grammatica.

Qual logic reflection auxilia nos saver proquó on di: «ich spielte» e «I
played» ma ne «ich trinkte» e «I drinked», u in Occidental es usat
consequentmen li líttere «t».

Ma existe ancor un altri tendentie in li modern pedagogie quel
desaprecia li grammatica absolutmen e solmen concede a it un rol
servitiv. Li moderat metodicos de ti ci pedagogic direction postula
almen que li grammatical instruction deve esser reductet ye un minimum
in favore del practic application del vivent lingue.

Ti ci principie resulta ex li modern cria por li «scol de labore», quel
vole instigar li aprendentes a un max grand possibil activitá. In li
instruction del lingues ti postulas es max efectivmen realisat per oral
usation del foren lingue.

// XXX NOTE: li marca original de págine -61- esset in li sequent
// paragraf:

Ci li lingue auxiliari trova se in precipue oportun position
proque su grammatica possede un extraordinari descomposition e tre facil
manuabilitá. Null lingue extran, inclusivmen li concurrent mundlingues,
posse cultivar li parlada ja desde li comensa del aprension. Do ci li
practic utilitá strax sta in li centre del instructiv labore. Yo ne plu
besona dir qual gradu de perfection in li mastrisation del conversation
es atingibil, si li instructor acte in tal maniere. Ti qui self quam
pedagogo save quam desfacil, ya ínpossibil it es por li infantes
corectmen usar un extran lingue pro su mult riffes e cliffes in li
construction del frase e li ínnumerabil idiomatismes, va assentir que in
un lingue liberat de ci ti ballast ne solmen un conversativ capabilitá
ma anc in ultra un plen possession del lingue pos quelc annus del
instruction es efectuabil.

In li max multissim casus li instructor mem ne dispone pri li necessi
enorm saventie del lingue por mastrisar omni su medies de expression.

Ples imaginar durant un moment, que Occidental conosse ni un flexion del
accusative, ni li concordantie del adjective con li substantive, ni six
participies, tri afacilationes queles estima tis qui ne posse aprender
lor usa depos lor infantin annus proque it es penosi sempre
fulminatrimen analisar li frase pri subject e object etc. Li mult peccas
del esperantistes contra ti tri regules pruva to convictivmen.

Lassa nos revocar in li memorie concismen li parlativ process in un
foren lingue. Sovente on audi li assertion que on deve pensar in it. Yo
opine it un chimere nam li comensante solmen traducte in li spiritu ex
su matrin lingue in li foren idioma, ma poc a poc per continual
exercities li translation deveni sempre plu rapid e finalmen ne es
sentit quam un tal. Li sercha e chassa ye paroles cessa o, plu rectmen
dit, es translocat in nor subconscie.

It es clar e ne postula un plu detalliat motivation que quant plu facil
li action del parla deveni tant plu it es deschargeat de un serie de
desagreabil, logic meditativ operationes quam it ya esse li supra
mentionat tri factores.

// XXX NOTE: li marca original de págine -62- esset in li sequent
// paragraf:

Lu sam anc vale por li analitic conjugation de Occidental. It plu bon adapta se
al lingual idés ja existent in li infante. Si it es permisset me citar
un exemple, yo crede, que li succession de idés frappantmen similea in
li verbal formes del sequent specie: Yo ha esset amat, J'ai été aimé, I
have been loved, Ich bin geliebt worden e Yo va amar, I shall love, Ich
werde lieben. Proque li parlada es in li comensa nullcos altri quam lent
traduction, li form del verbal flexion es li max practic por accustomar
scoleros a conversation in un extran lingue.

Max surprisant es li tohuvabohu del national lingues in li region del
prepositiones. Ti part del grammatica ducte nos in li spinosi stilistica
del modern lingues. In li lingue international in ti relation solmen li logica decide o in
casu de dubitation on aplica li excellent Zamenhofan particul «ye» p.e.
li german trinca, sammen quam li occidentalist, «ex li boccal», li
frances «in li boccal» e li angles «de (from) li boccal«. In Anglia li
sole es «in li ciel», che li germanos «ye (am) li ciel». Li europan de
Paris e London promena «in li strada», li habitant de Berlin prefere ear
«sur li strada». Li anglesi clerico sta «in li pulpit» ma su german
collego es «sur li pulpit» etc.

Li cáos atinge su culminativ punctu che li idiotismes. Ti ci capitul de
lingue es ínfinit e profund quam li ocean e sin li corpulent
dictionariums, ti benefatores por scolero e instructor, omni studiant de
un extran lingue bentost vell esser «ye li fin con su latin».

Céterimen on ne besona timer un tal confession proque mem li conosset
linguist Max Müller malgré su duant annual restantie in Anglia ha dat al
printero null nov composit ovre sin que un nascet anglese hat antey
revidet it pri eventual peccas contra li spíritu del anglesi lingue.

Quelc exemples mey illustrar que on erra parlante sempre pri li «pensada
in un foren lingue». Li angles cade «ex li casserole in li foy», li
frances «del Scylla in li Charybde» e li germanes veni «del pluvie in li
guttiere». Li german di: «il atinge necos de mi, anc si il posi se sur
su cap». Li frances usa un tut altri metáfore, nam il «atinge nullcos
malgré su dentes». In omni ti casus li mundlingue pruva se superior. Li
scolero posse ignorar li gross vocabularium proque il solmen per auxilie
del logic meditation deve trovar li adequat expression in Occidental p. e. lu
german: «il menti lu blu del ciel» probabilmen vell esser comprensibil
sub li form: «il menti quam un gazette» e li german expressiones: «ples
tener vor bocc» (anglesi: hold your tongue), «il parla tra li flore» es
aproximativmen traductibil per: «ples retener vor lingue in li bocc» (o
«silentiar») e «il parla in metáfores».

// XXX NOTE: li marca original de págine -63- esset in li sequent
// paragraf:

De un altri látere li scolero posse transprender mani frases litteralmen
in li lingue international quam monstra lis secuent: «versar oleo in li foy», «vendir car
su vive» nam li usat images es per se self absolutmen comprensibil e ne
desaproximat se del
expressend sphere de idés per arbitraritás e capriciosi hasardes. Talmen
li studie favorisa e intensifica li pensada de lingue in unic, fecund,
til nu ínconosset maniere.

Pro que ti ci instructiv metode suposi un cert mental maturitá del
disciple on va reservar it max bonmen por li superior classes u li
continual comparation del mundlingue con li lingue matrin vermen
unesimmen aperte al scolero li ocules por li rich tresore de metáfores
del ultim e li eminent expressibilitá de Occidental.

(Fine va sequer.)

[.author]
Dr. phil. K. Schüppel

// Li micri i e li grand schisma in Esperanto {{{2
=== Li micri i e li grand schisma in Esperanto

In li Esperanto-circules un ja antiqui querelle denove producte undes.
Por nos it es interessant pro li luce quel es jettat sur li profund
radicas de ti semblant ridicul dispute. Li tema es li tedant question,
ca li nómines de landes deve esser fat secun Zamenhof per li suffix
-ujo, o li ja ante long proposit de Hodler nov suffix -i-, do ca
Germanujo o Germanio. Li academie de Esperanto sta por fidelitá, do por
-ujo; U. E. A. con Dr. Privat por -io. Dr. Privat in li chef-articul in
nr 1 de su jurnal «Esperanto» sub li titul «Ni restos fidelaj» monstra
que li cria pri fidelitá veni de to que li fanaticos de absolut
intangibilitá in profund regarda Esperanto solmen quam provisori quem li
governamentes va reformar pos oficialisation, que do til ti
oficialisation on deve conservar Esperanto in su actual forme in sever
discipline por victoriar per unitá. Il di: «Por nos Esperanto ne es
provisori. It ne besona reformas. It besona solmen viver … e profitar
ex li experienties del vive, quam chascun de noi. Ti famosi expectation
al governamentes es un illusion. Li governamentes ne have null
competentie por tuchar Esperanto. Felicimen ili nequande va seder circum un
table por far to, mem por oficialisar it per un geste de manu.» …
«Proque noi expecta nullcos de extern, noi anc ne time necos. Noi fide
al vive e usation, …».

Li secretario del Britannic Esperanto-Association M. C. Butler responde
nu in un long circulare adjuntet al nr 5 de Heroldo de Esperanto per un
exposition del historie del question e apreciation del moral
qualification del actiones de sr Pr.

// XXX NOTE: li marca original de págine -64- esset in li sequent
// paragraf:

Li querelle self ne interessa nos in su detallies. Ma li position
del du adversarios es tre interessant. Li angles honorabil fidel vassal
de su suveran Zamenhof juridicmen e eticmen sta justificat e nobil, ma
nobil quam li nobil hidalgo de Cervantes. Li prudent ductor de U. E. A.
quam expert diplomat regarda li coses del practic e real látere. Il anc
es justificat … per li vive. Advere ni li un, ni li altri via ne va
salvar Esperanto de su fate.

De un látere it es absolut ver que nequande li governamentes va
oficialisar un tal ínperfect lingue quam li hodial Esperanto, e ili anc
nequande va seder in un comission por reformar it. Do li tactica de Don
Quijotes es ruinosi por Esperanto, e quant plu long to dura, tant minu on va
interessar se pri Esperanto, quande existe e dura extender se Occidental.

Ma anc li via de Dr. Privat es nu ja ínpossibil. Sive li adaptation de
Esperanto va ear in un tal lent tempo, que til esser in li statu posser servir
vermen quam lingue «international» posse passar centenes de annus; sive
ti progress del lingue al plu grand naturalitá va reciver un tant
acceleration que li lingue va crevar in ancor plu curt témpore quam
Ido.

It existe un sol via, monstrat ja de Zamenhof quande li question del
reformas devenit acut. Il proposit un plenmen elaborat nov sistema e
lassat votar pri accepter it o restar che li antiqui. In li hodial
témpore naturalmen un plebiscite ne posse dar null positiv resultate. Li
popul de Esperanto nequande va votar por un change. Do it resta al chefes
concordar inter se, convocar un nov delegation de famos decorativ
nómines e decider transir ad Occidental. Ma to deve esser fat durant que
li long subtenet disciplina ancor dura. Quande ti va esser subminat, li
definitiv ruina de Esperanto va esser clar, e to vell esser un grandissim
damage por li idé, un anihilation del labor de 40 annus, e recomensa ab
ovo.

Ma li ja long tolerat disciplina sembla rupter se in divers angules, e
ne va posser subtener se solmen per cantation de himnes e repetition de
antiquat promesses de fidelitá al putrit idoles.

[.author]
J{dot} P.

// Citates {{{2
=== Citates

// XXX NEW: Li titul «Citates» esset mettet in ti edition.

[quote, L{dot} Börne]
____
Li homanité besona por su existentie un admixtura de ineptie, sammen
quam li aer besona un dilatation per azot, por posser esser respirabil.
____

[quote, H{dot} v. Treitschke]
____
Omnicunc existent órdine contene materie por un plu bon sistema.
____

// NOTE: ci esset li marca original de págine -65-

// Nave naufrageant {{{2
=== Nave naufrageant

«Idisto Katolika» februar, publica un Declaration quel monstra un casu
tre interessant. Li autor de ti declaration, sr Leau, hodie Professor in
li Universitate de Nancy, ante 1908 esset un del max conosset e activ
mundlinguistes, colaborator de Couturat por li grand «Histoire de la
langue universelle» e un del du secretarios del famos Delegation quel
electet Ido. Ma pos 1908 sr Leau presc desaparit del scene
mundlinguistic e neplu occupat se pri Ido, mem ne in li ultim annus,
quande ti-ci neplu havet ni un sol scientist por defender it. Subitmen,
informat que Ido judicat tro ínpotent de su propri partisanes esset
abandonat, sr Leau memora que il esset in altri témpore creator de Ido e
il veni auxiliar pos silentie de 20 annus.

Noi va responder a sr Leau: tro tard, tro tard! Li moment quande noi
besonat vos, es passat. Durant vor dormientie tam long, li rote del
historie tornat e nu it ne va retroear.

In ti «Publika Deklaro» sr Leau exhorta changear nullcos in Ido, proque
nor position es «solida, solidega». Il memora que li «problema del
lingue international es nu soluet» e que ti solution indige solmen
tecnical «kompletigo e detalal ajusto»!

Li rasonament de sr Leau similea a ti de un ingeniero quel ha auxiliat
constructer un nave e quel ha invitat li viageres ascender it (on save
que sr L. ha signat omni idistic manifestes in 1908) ma il self ne ha
riscat li viage.

Durant 20 annus li ingeniero indormi sur li solid terren del rive e
neplu ocupa se pri su nave. Ma ti, qui utilisa li nave e max bon posse
judicar pri su aptitá e pri su vive-capabilitá, bentost constata que it
have vicies de construction e que it comensa naufragear pro que it esset
constructet per mal materie esperantic. Ili do decide abandonar it e
ascender sur un nave plu solid e plu rapid, constructet secun omni
progress del tecnica, e quel jus eat proxim préter li propri antiqui.

In ti moment li ingeniero subitmen avigilat se e vide con astonantie que
su nave inmerse. Li officeros ja ha abandonat it. Alor li ingeniero cria
per fort voce:

// XXX NOTE: li marca original de págine -66- esset in li sequent
// paragraf:

«Resta sur mi nave. Secun li planes queles yo revide nu, vor position
deve esser solid, solidissim; li nave ne posse esser mal. Ti qui
abandona, ples retornar sur it. Ili mey solmen completar li librarium
del salon sin changear nullcos in
li nave self. Vu deve solmen completar, ma ne recomensar li
construction».

Sr Leau, quo vu pensa que li passageros va responder al ingeniero?
Precismen to quo noi va responder vos.

[.author]
Ric. Berger

// Usa de fonetic ortografie {{{2
=== Usa de fonetic ortografie

[preface]
--
Nor meritosi collaborator senior Gerald A. Moore in London misse nos por
reproduction in Cosmoglotta li sequent interessant passus ex un lettre
de Professor W. M. Flinders Petrie in «The Times». Ti enunciationes
frappantmen coincide con li occidentalistic conception pri li Lingue
International.

[.author]
Red.
--

… Ne existe alcun dubita pri li necessitá usar un fonetic sistema de
signes por registrar li pronunciation de un lingue e por instructer ti
pronunciation. Ma si noi vole reformar li scrition sur un fonetic base,
tande noi incontra mult punctus queles besona ampli e caut exploration.
Noi deve rememorar que nor usantie de scrir ne es solmen li copiat
parlada, ma que it es un mult plu alt, un mult plu evoluet metode quel
es totalmen ultra li paroles parlat, tant pri li velocitá de
application, quant pri li vastmen diffuset uniformitá. Li adoption de un
scrition fonetic conform a un region, vell impedir li fluent letura e
ínmediat comprension por un altri region. Ante omnicos, si, pro li
variation del pronunciation in Anglia, Scotland, Francia, Italia,
Hispania, e Portugal, on vell alterar (ancor plu quam ja ha evenit) li
ortografie del Latin radicas, tande noi vell perdir li comun base per
quel noi hodie ancor posse plu minu ínmediatmen comprender un textu sin
conosser li lingue in detail. Li comun base del scrit paroles es forsan
li max grand heredage del munde, transprendet del Imperia Roman.
Destructer ti base, per to que omni nation e region usa su propri
fonetic scrition, vell esser un desastre por li intercomunication.

Li conclusion sembla do esser 1) que si alquande on va far un reforma,
it deve esser basat sur un sistema adoptet solmen in interconsense con
li tot Europa e America, 2) que li introductet changes deve esser anc
acceptat de omni nationes (quam p. ex. li italian e hispan f vice ph);
3) que nequel del changes impedi li adoption de un simplificat Latin
quam Comun Lingue, quel on just regarda quam li linea del minim
resistentie por usa international.

// NOTE: ci esset li marca original de págine -67-

// Occidental e Angles {{{2
=== Occidental e Angles

On quelcvez ancor asserte que Occidental es un lingue solmen romanid. Por
refutar ti assertion, li sequent númeres va esser interessant. In mi
calculationes, yo calculat omni parol solmen un vez. Li númeres es basat
sur li suposition que li studente angles conosse null altri lingue, ma
si il comprende mem un poc frances o latin, li percentage del familiari
materiale va esser considerabilmen plu alt. Sub Different yo include
omni paroles queles es sive íncomprensibil sive desfacilmen
comprensibil; sub Sam o presc sam, ti queles es facilmen reconossibil e
sub Rec. per derivates etc. ti queles es minu facilmen reconossibil. Un
interessant fact es, que li grand majorité del paroles absolut egal in
Occidental e angles es derivates -- quo demonstra bonissim li immens
superioritá del derivation-systema de Occidental comparat con Esperanto o Ido. Pri
extran paroles on deve memorar que in angles es un enorm quantité de
paroles de orígine latin. Ma ili ne es analog al foren paroles in german
o russ, proque ili es usat in li litteratura e frequentmen in
conversation, e es familiari a omni person bon educat, e sovente mem a
ti qui have solmen un education elementari.

Yo da ci li resultas ex tri textus (yo calculat anc por altris, con
circa egal resultas) -- (1) A Edgar de Wahl in (Cosmoglotta 1927, p. 51) (2)
Post. a lingue international (idem, p. 7.) du alineas (3) Leye nat. (SaC, p. 34, 1927)
tri alineas.

|===
|       | Different | Sam o presc sam | Reconossibil per derivates

| (1)   | 23,8%     | 64,9%           | 11,3%
| (2)   | 22,3%     | 65,8%           | 11,9%
| (3)   | 15,0%     | 70,0%           | 15,0%
| Medie | 20,8%     | 66,6%           | 12,6%
|===

On posse vider que in general textus, circa 76% es reconossibil
facilmen; por scientic textus circa 85% -- sufficent pruva que Occidental ne
es solmen un inter-romanid sistema.

[.author]
Eric Biddle

// Citates {{{2
=== Citates

// XXX NEW: Li titul «Citates» esset mettet in ti edition.

[quote, H. v. Treitschke]
____
In li politica necos es plu absurd quam li rancore.
____

[quote, A. D.]
____
Que li veritá es in minoritá, to ne fa it minu ver.
Pessimisme es suicidie spiritual.
____

// NOTE: ci esset li marca original de págine -68-

// Bibliografie {{{2
=== Bibliografie

L'OCCIDENTAL, Langue d'intercompréhension immédiate. Origine. Principes.
Grammaire. Comparaison avec l' Esperanto et l' Ido. La multiplicité des
langues auxiliaires? -- Sub ti ci titul senior L. M. de Guesnet,
professor diplomat de Esperanto e de Ido, ex-presidente del Société
Idiste Française, ha publicat un impressiv propaganda-brochura frances
de 18 págines, quel in grand trates contene omnicos quo on deve saver
pri nor movement. Quelc capitules: «Une langue nationale? Une langue
artificielle? Pas de langue inventée. Une problème technique? L'
Occidental? On peut déjà se servir utilement de l' Occidental.
Application universelle et immédiate de l' Occidental. La multiplicité
des langues internationales? Une facile plaisanterie. Grammaire de l'
Occidental. Une invention? Non, une découverte. Une complication? Non,
une acquisition plus rapide. La pratique contre la théorie.» Abstraente
de quelc erras de print hasta, li caderne es tre habilmen composit e va
esser un bon medie de propaganda anc trans li límites del landes
frances. Recivibil per: Occidental-Buró L. M. de Guesnet, 83, rue
Rochechouart, Paris 9, contra li modic precie de 1 fr. fr., afrancat:
1,15 fr. fr., por extrania: 1,30 fr. fr.

Occidental-emblema Li covriment de ti brochura es ornat per li ci
reproductet emblema, quel nor hollandés colaborator senior Marius den
Outer proposi quam Occidental-insignie. Pro que li question de un
acceptabil emblema nu por li grand german propaganda-ovre de Occidental
deveni acut, noi peti nor letores comunicar nos lor opiniones.

[.author]
E{dot} P.

// Subventiones por Cosmoglotta {{{2
=== Subventiones por Cosmoglotta

Gerald A. Moore-London: 20 pound; Heinrich Hruby-Wien IX: 3 ö. S; Dr. A.
Peipers: 5 RM. Cordial mersias.

[.author]
A{dot} D.

// Noticies {{{2
=== Noticies

Por complet collectiones de Cgtta 1927 manca nos ancor quelc exemplares
de nr 2 (39). Noi peti nor samideanes queles have ancor un o pluri
cadernes superflui, retromisser les al Administration.

Yo desira comprar nr 1 (13) del 2-esim annu (1923), de KOSMOGLOTT. Ples
misser ofertes a: P. Tarnow, Galkhausen bei Langenfeld (Rhld),
Germania.

****
Eigentümer, Herausgeber u. Verleger: Gesellschaft Cosmoglotta, Mauer bei
Wien, Verantwortlicher Schriftleiter: Ing. E. Pigal. Liesing bei Wien.
Druck: Milan Nedvídek, Tábor.
****

// Cosmoglotta A 48 (1928-05) {{{1
== Cosmoglotta A 48 (1928-05)

Organ mensual del Association International Cosmoglotta

Consacrat al developation, propaganda e aplication del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 čsl. K

Annu VII -- May 1928 -- Nr. 48 (5)

ifdef::original-tocs[]

// Contene: {{{2
=== Contene:

- Futur evolution natural in li lingue international, de E. de Wahl,
  pg. 69.
- Pedagogic valore de Occidental (Continuation e fine), de Dr. phil.
  K{dot} Schüppel, pg. 73.
- Finale del adjectives, de A. Z. Ramstedt, pg. 75.
- Cronica, pg 78.
- Noticies, pg. 82.
- Altri «Mundlingues», de E. W., pg. 83.
- Occidental-Servicie, pg. 84.

endif::original-tocs[]

// Futur evolution natural in li lingue international {{{2
=== Futur evolution natural in li lingue international

Mult interlinguistes hant pensat atinget li final form del lingue international, a quel
ili ha consacrat su labor, sempre denove fa li experientie, que ili deve
forjettar li amat antiqui form por un tut novi. Li max multes mem ne
posse far ti sacrificie e abandona totalmen li movement. Apartmen
drastic ti situation esset pos li ruina del Volapük, u del 10 -- 20.000
volapükistes, ne plu quam forsan 100 restat fidel al idé in su novi
form. Li salta de Volapük a Esperanto o Neutral esset tro grand e
ínacustomat. Ma plu adavan, li saltas deveni minu grand, poc a poc it es
solmen passus, e in fin presc ne es plu remarcabil.

Ma li publica ne resona talmen. E por exemple nu che ruina de Ido quelc
mem eminent idistes desilusionat de Ido, tamen ne posse far li passu ad
Occidental, sive que ili ja es tro intoxicat per li ínnatural formes de
Ido, sive ili desfide, esque nu vermen Occidental es li final form del
lingue international, do quant vezes ili deve ancor changear li sistema!

// XXX NOTE: li marca original de págine -70- esset in li sequent
// paragraf:

To es un totalmen comprensibil psicologie. Ma plu li lingue deveni minu
artificial, minu arbitrari, plu stabil it deveni e tam minu coses va
esser changeat in it. Ma variar e mutar se it va naturalmen, sam quam
omni natural lingues nequande resta ínvariabil ma evolue constantmen.
Solmen li mutationes es gradual e in normal témpores presc ne
remarcabil. Ma in turbulant periodes aportant grand social mutationes
anc li
lingues natural comensa mutar se in plu rapid tempo. Noi omnes ha
experit li quasi catastrofal changes, a queles esset submisset nor
matrin lingues. Nov paroles sovente artificial havent orígine in
contractiones ex pluri paroles, p. ex. tcheka, Schupo, tut nov senses de
ja existent usat in un nov maniere, p. ex. poilu, sanction, ha invadet
nor lingues, nov manieres de expression etc, etc. Specialmen grand ti
changes esset in Russia e Germania, u li structura del vive ha
cardinalmen changeat se. Ma anc li lingue del boulevardes de Paris ha
talmen deviat del anteyan, que ne essente Parisan, it es presc
ínpossibil leer un modern novelle frances, proque on ne comprende plu li
nov parol o paralel sense del parol o mem del tot frase.

Do anc li lingue international va changear, e anc Occidental ne es li final form de un
lingue international, proque null lingue, solmen un mort quam latin, posse haver un
final form. Ma por nos, qui nu vole fundar se sur Occidental e propagar
it, it es necessi saver, quel mutationes va esser possibil in li lingue
durant su natural evolution.

Ci yo deve far differentie inter 1) ínvoluntari instinctiv changes a
queles omni vivent lingues es submisset, e 2) voluntari introductet
conscientiosmen quam visibil ameliorationes o por escartar sentit
mancas. Li unesim specie nequi time, ma just li duesim, nam til nu li
mutationes in li lingues international ha esset precipue fat in ti
maniere. E tamen li unesim va luder in Occidental un mult plu grand e
decisiv role quam li duesim.

// XXX NOTE: li marca original de págine -71- esset in li sequent
// paragraf:

Li forsan max visibil e expectabil es li ortografic reforma. E on vole
far it ja nu, parlante pri necessitá del tal nominat fonetic ortografie.
Yo ja tant vezes ha explicat li absurditá in se self de un tal
postulation, que yo ci ne va ancor un vez parlar pri it. Ma yo concede
que in futur it va venir e it es tande, quande li lingue international va esser parlat
partú quam duesim natural lingue, quel li infantes ja audi partú apu su
propri lingue, in li strad, in li scol, forsan che mult visitatores,
proque li trafic e comunication specialmen per aviatica e radio va
devenir un absolut altri quam on nu mem posse imaginar. It es, un
reforma ortografic va evenir tande, quande li lingue ne va esser
aprendet quam extran, ma quam un del lingues quotidian, o quam in landes
bilingual (con du lingues) u chascun ja del infantie parla ambi lingues.
Tande li etimologic coherentie sive va esser sentit instinctivmen, sive
ne esser sentit, ma li lingue parlat quam propri. E ti reform
ortografic-fonetic va esser sentit necessi ne ante quam
un tal va esser fat che li grand nationes. Nam si on es customat scrir
li commun international paroles in egal maniere che li majorité del
usantes, e to es li quar grand nationes AFDS, tande on ne senti li
necessitá haver un altri ortografie in li lingue international. Ma, yo
concede, un die it va venir, proque ja nu li nationalistic tendenties in
li singul popules sembla voler desproximar li lingues de Europa. On
posse dir que hodie it es li ultim momente trovar ancor alquicos comun e
general in li europan lingues, tam long quam existe homes queles ha
studiat latin, frances, angles e usa li paroles del alt spiritual
cultura. Quande li Nurmi-cultura va superar li altri scientic (e nor
yunité tendentia a it) tande introducter un commun lingue international va devenir sam
ínpossibil quam un tal inter frances e japanes, e tande un lingue international va
posser esser solmen ti del max potent, do probabilmen li lingue
anglesi.

Do li reform ortografic va venir self si li extern conditiones va esser
favorabil, i. e. si li lingue international es ja parlat partú quam lingue vivent, e do
havente su propri fonetica e si li transscrition de ti fonetica ha
evocat un nov metode che li principal popules.

Ultra ti change on va dever prender in calcul li change evocat per
necessi acurtation del parla, evocat del tempo e ritme del modern vive,
specialmen remarcabil in li ortografies frances e angles u mult lítteres
ha devenit mut. Do on va posser expectar un abolition del final vocales
e aproximation in ti relation al angles e german. Ja pro ti rason li
diferentiation grammatical, reservat al final vocales in Esperanto es un
medie antiprogressiv, impedient li evolution natural in li direction de
plu rapid parlada.

Do in fine noi posse expectar un evolution del Occidental ad un form
simil a «etem» de Yushmanov, modelles de quel on posse leer in li jurnal
Kosmoglott. Probabilmen ti form va esser atinget al sam témpore con li
ortografic reform. Ma hodie ti statu, quasi chinesi, por nos europanes
ancor ne es usabil. Adplu it postula un absolut sintactic stabilisation
del órdine del paroles, do quelc special expedient por li modulation del
sense, forsan quelc special intonation, o altri medie, hodie ancor ne
imaginabil. Ma just pro to un tal evolution ne posse esser fat ja nu,
proque in li hodial statu li lingue vell esser tro ínclar e ínprecis,
quam on posse vider, leente li textes de sr Yushmánov in Kosmoglott.

// XXX NOTE: li marca original de págine -72- esset in li sequent
// paragraf:

Ultra to in li témpore de introduction de un lingue international quel ancor es un
lingue extran, on deve afacilar ti introduction conservante
quant possibil un clar grammatic-etimologic structura. Just pro to tam
bon projectes quam ti de Lott e Dr. Molenaar ne posset obtener success,
e in contra just pro lor cristallin grammatic structura ha expandet se
tam admirabilmen Volapük e Esperanto. Queles nu posse esser ancor li
voluntari-arbitrari changes in Occidental? In li suffixes to ja es
ínpossibil proque lor signification ja es stabilisat in li usu
international. Do li sol dominia va esser li compensation de til nu usat
paroles per altris, do un process quel existe anc in chascun lingue
vivent, in introduction de nov sinonimic differenties, e elimination de
ínutil tales. Probabilmen on va anc stabilisar li nu un poc fluctuant
form e ortografie del paroles (p. ex. ca orthographie o ortografie etc,
ca thesis, these o tese, ca applicar o aplicar) ma forsan to va esser
ínpossibil, li témpore va monstrar. Quáncam p. ex. on have li obligatori
acusative in Esperanto, ma quant persones usa it regularimen? Li «Arbeiter
Esperantist» consacra 6 págines por explicar a su letores (laboreros
german) li rect usation del acusative.

Do in general on va dever esser plu tolerant in un lingue international quam in un
national, ja proque on ne have li medies exercir un dictatura lingual,
quande it deveni proprietá de omni popules. E li academie futur, ancor
plu quam ti de Francia va dever esser caut, ne per prescrir qualmen on
deve parlar, ma registrante e expandente per radio etc li bon formes e
paroles usat e introductet. E specialmen in ti relation on posse
expectar un grand inrichament del lingue per nov paroles oriental
venient per se self che plu intim conexe del Occidente con li antiqui
oriental culturas indic e ost-asiatic. Ja li superficial conossentie ha
dat nos nov conceptiones quam karma, sansara, nirvana, tao, bushido
etc.

Ma omni tal gradual micri changes absolutmen ne impedi li comprension e
in general on posse dir que in li form de Occidental li lingue international nu ha
finalmen trovat si ne un form final, quel es ínpossibil, quam mi ha
monstrat, ma un form absolut stabil, proque basat sur li fundament del
comun europan sentimente cultural. Va persister oscillationes ma ne plu
saltas!

[.author]
E{dot} de Wahl

// Citates {{{2
=== Citates

// XXX NEW: Li titul «Citates» esset mettet in ti edition.

// XXX TODO: 2020-08-17: Confirmar: Ti-ci e altri citates sin titul
// de section sembla relater su precedent articulo, de quel ili
// esset separat solmen per un strec.

[quote, Paul Mongré]
____
Li grandore del dangere mesura se per li absurditá del via por escapar.
____

[quote, Paul Mongré]
____
In li teatre del vive existe mult vermen tre mal plazzes. Ma li pezze
ludet es bon.
____

// NOTE: ci esset li marca original de págine -73-

// Pedagogic valore de Occidental {{{2
=== Pedagogic valore de Occidental

(Continuation e fine.)

Li mund-lingue posse luder un rol in li geografic instruction, apartmen
in scoles ne-romanic. Quant mult nómines propri posse eclarar li
instructor e talmen crear sovente un intern vivent coherentie inter li
object e un parol sin carne e sangue. To excita li interesse infantin e
afacila li impression del memorativ materiale.

Quelc arbitrarimen selectet exemples mey exposir lu dit. Li Cap
(promontorie) Tribulation in Australia da nos un convenient ocasion
racontar li accidente del capitan Cook, surprisant li audaciosi
navigator durant su mund-viage, quande il seglat along ti desert-coste.
Li nómine Agulhas clarmen indica li exteriori form del max sudic punctu
de Africa quam it presentat se al portugalesi decovritores.

Li insules de Cap Verde e li Sunda-insul Flores fa divinar un poc pri li
paradisic clima. Li Sunda-insul Timor ha fixat li unesim traviventie
quel havet ta li decovritores. Li traduction de Rhodesia resulta «land de
Rhodes», li famosi anglesi rey de diamantes (cp. anc Pretoria,
Columbia). In America li fantasie del scoleros es apartmen vivaci
animat. Lor spiritual ocul vide li Rocky Mountains, inspirant terrore e
samtemporalmen majestosi sublimitá. Li tal-nominat nave-sepultoria Sable
Island memora nos pri li índescribil tormentes de sitie del ínfelici
naufrageates. Vera Cruz, San Salvador pruva distinctmen qual important
parte havet li catolic eclesie in li unesim aventurosi expeditiones del
hispan «conquistadores».

Li simplic nómines: Costa Rica, Valparaiso, Buenos Aires, Montevideo,
Selvas, raconta plu quam un bonstilisat discurs del instructor pri li
geografie de Sud-America posse dar.

Ma per ti ci expositiones noi ja ínintentet e ínvoluntarimen transglissa
in li region del etimologie. Per su etimologic structura Occidental factmen sta
plu alt quam omni anteyan auxiliari lingues international e fa it un
instrument de unic educativ valore.

// XXX NOTE: li marca original de págine -74- esset in li sequent
// paragraf:

Noi possede un cert quantitá de paroles ye queles inhere tant mult
historic contenida que li sentiment de pietá contra nor antecessores
despermisse nos mutar e translater les sin pesant motives. Ili deve
restar sacrosant anc in li mundolingue. In ultra lor exterior form ne
deve esser transformat pro li etimologic
transparentie. Quelcvez mem li ultim es retuchandi u it ha pallet.

Qual abundantie de idés apari avan nor ánime che li patinat paroles:
«imperator» o «tribun». Li expression: «renascentie» di que li antica ne
morit pos li perition del «imperium romanum». Li long serie del religios
paroles p. e. Vulgata, Excomunication, Transsubstantiation, Reformation,
Predestination, Puritanisme, Concordat, Ultramontan monstra li firm
conexe del europan historie con li religion de Cristus, quam educator a
homanité. In li epoca quel porta li etiquette: «Absolutisme,
Mercantilisme» es plantat li seme por li ultim du secules. Li brilliant
tri-astre: «Libertá, Egalitá, Fraternitá» prelude li nov-epoca e es
circumvestit per un tam solemni nimbe por omni democrat, quam li
paroles: «proletariatu, expropriar» es por li socialist.

Ex li region del arte noi cita: Pietà (Michel Angelo), La Bella
(Tizian), Melancholia (Dürer), (H)Eroica, Missa solemni(s), Appassionata
(Beethoven), Undine (Lortzing).

Nor Occidental subtene li signification del finitiones «-o» e «-a» por marcar
li sexu in mult prenómines p. e. Clara, Anna, Mario, Antonio, Portia
(Shakespeare), Hugo, Cuno. Li disciples es astonat audiente que li parol
«Martin» gusta alquant ye guerre malgré Sant Martin e Martin Luther e
que Cristian significa nullcos altri quam «alcun qui apartene a su
Salvator Jesu Cristo».

Li grammatical terminologie es specific Occidental e comun a omni
popules europan. Noi vole esser mersiosi que noi ne plu besona ofertar
al scoleros índigestibil parol-materiale, ma posse interpretar e
regularmen derivar les tal misteriosi e esoteric términos quam p. e.
nominativ, genitiv, singulare, activ, substantive, preposition, casu(s),
plusquamperfect, possessiv etc. Sammen noi procede in li matematica
concernente paroles quam: multiplicar, divisor, ordinate, minuend,
diferential-calculada. In li instruction de fisica e chimie es valorosi
li sequent etimos: static, calorie, reflector, potential, afinitá,
valentie.

// XXX NOTE: li marca original de págine -75- esset in li sequent
// paragraf:

Ma lass nos totmen abstraer del singul aprensiv disciplines e solmen
prender in calcul li general profite. Tande omni justmen judicant hom va
aconosser li íncontestabil facte, que li miriades de extran paroles per
Occidental deveni li spiritual proprietá del apprendentes. Li magic baston de
nor lingue insoffla novi vive in tal conosset expressiones quam:
spin-at, lapid-ar,
inter-esse, sold-at, rehabil-it-ar, gran-at, gran-it, firma, mor-al,
in-sinu-ar, loco-mot-iv-e, con-dol-ent-ie, tri-vi-al, fil-i-gran,
macul-at-ur, blocc-ade.

Altri paroles queles per long circulation esset desfaciat e pallet quasi
quam antiqui monetes, es denov usat pos purification e politura. On mey
regardar p. e. inviar (F. envoyer), simplic (F. simple), inbarcar (to
embark), ínamico (A. enemy).

Un ulterior exemple mey pruvar que li instructor posse demonstrar
linguistic leges. Li mutation de parol-signification tam domina li
mund-lingue Occidental, quam li organicmen crescet lingues national; nam Occidental
solmen forma li natural elongation e continuation del alt-europan
idiomas.

Li nascentie del articul strax fat possibil li substantivation de mult
primitiv adjectives. Li psicologo vell dir que li objectes esset
caracterisat secun un frappant qualitá. On posse excellentmen observar
to in Occidental p. e. gener-al e li generale, sammen bocc-al, sign-al,
pais-an, missiv(e), apparat, intendant.

Un altri specie de significativ mutation incontra nos p. e. in
«direction», u on constata li extension del action al persones, al
concretisation. In «registratura» e «comandantura» li signification del
resultat change se in li loc, u li concernent action evente.

Un altri linguistic fenomen es li «assimilation» quel basa sur li
fisiologie de nor organes de articulation. Anc ci Occidental livera tre
instructiv materiale p. e. con-responder: corresponder, in-luminar:
iluminar, ex-fortiar: efortiar, ob-posir: op-posir, ad-cessibil:
accessibil, ad-fini: afini.

Ti ci allusiones e directives pri un eventual scientific explotation de
Occidental per un habil instructor mey suficer tant plu que tal docentie es
solmen efectuabil in medial scoles.

Ye li fine li idé veni in nor mente que hodie on audi li plende del
látere del filologos que li instruction del latin in li curs del témpore
es condamnat al morte. Yo crede que ti ci timore nequalmen es
ínjustificat, ma it vell esser un ínpardonabil erra conjecter que it
totmen desapari. Li necessitá conservar to quo es ancor efectiv del
antiquitá, fortia nos serchar pri un equivalent compensa e noi trova it
in Occidental.

Per it li «eterni Roma» quam un ayunat splendid avie Phenix denove leva
se ex li cindre por superviver nor epoca «in multos annos».

[.author]
Dr. phil. K. Schüppel

// Citate {{{2
=== Citate

// XXX NEW: Li titul «Citate» esset mettet in ti edition.

[quote, O. W.]
____
Veritás es mult plu criticat quam menties.
____

// NOTE: ci esset li marca original de págine -76-

// Finale del adjectives {{{2
=== Finale del adjectives

// XXX NOTE: Gramatica.

In Esperanto e su imitationes on trova obligatori finales por li
parol-classes, talmen que p. ex. omni adjectives deve finir per -a. On
ha volet regardar ti arbitrari prescrite quam alquo excellent e
meritosi, e attaccat per critica, on ha penat defender ti finale quam
alquo natural e international. Forsan it pro to have su interesse
investigar, qualmen sta li afere.

Unesimmen noi constata, que li lingues de Europa ne conosse obligatori
special signes por cert parol-classes, p. ex. substantives e adjectives.
Li lingue latin, quel reflecte li original statu conosse formalmen
solmen «nomina», e on posse distinter un parol quam adjective solmen
secun su sintactic position. Si in modern lingues adjectives sta quam
substantives, ili recive articul: «tu es impertinent» (adj.), «tu es un
impertinent» (subst.), o li signe de plurale: «li riches e li povres»
(subst.), A. «the black people» (adj.), ma «the blacks» (subst.).

Si noi trova un vocal in li fine del adjective ti posse esser: 1) un
tematic vocale, 2) un finale de flexion o 3) un sufixe.

Quo concerne li tematic vocales on deve observar, que ili ne es specific
adjectivic, ma trova se anc che li substantives. Si noi prende li latin
parol «bona», li finale -a ne posse esser regardat quam li formal
caracteristicum por li adjectives. Li sam -a noi trova p. ex. in li
Substantive «mensa». It indica solmen, que ambi paroles have -a quam
tematic vocal por li flexion. Esque ili es adjectives o substantives es
possibil saver solmen de lor signification o sintactic position. Proque
li a-temas es regularimen feminin, ne solmen in li latin e romanic
lingues, ma originalmen in omni aric lingues, ti a ha esset comprendet
partú quam formal caracteristicum por li feminines. Li corelate es o,
quel pro to ha recivet masculin sense. Li o- e a-temas trova se quam
fratres e sestras, talmen que a bono corresponde bona, a deo -- dea,
lupo -- lupa, etc. Si alqui vell referer a ti tematic vocale a quam li
natural finale por li adjectives, un altri hom vell con li sam jure
postular o. Ma ni -o ni -a es in alcun lingue signes por classes de
paroles.

// XXX NOTE: li marca original de págine -77- esset in li sequent
// paragraf:

Ma inter nominal temas noi trova in li aric lingues un grand númere de
temas finient per -i, queles es neutral pri lor grammatic génere. It es
remarcabil, que noi trova inter ili un grand númere de adjectives, ne
solmen primari ma anc derivat: omni-s, svavi-s, brevi-s, amabili-s,
amanti-s, etc. In li latin
omni adjectives finient per li suffixes -aci, -bili, -ili, -ali, -ari,
-ensi, -ori, -nti, etc. esset i-temas, e quo es gravissim por nos, un
masse de ili es international paroles. Ti -i es ancor plu o minu visibil
in li international paroles, specialmen in abstract substantives,
derivat de ti i-temas: F speciali-té, A brevi-ty, D Quali-tät, etc. Un
grav factor es to, que anc li o- e a-temas ha viceat su propri tematic
vocales per i ante li sam sufixes: ples comparar grec neo-tés, ma latin
novi-tas, malgré novo, nova. Noi have uniformitá de un form, quo da nos
li adjective uniformi. Noi have adplu clari-ficar, veri-ficar, etc.
monstrant quam victorios ha esset li micri i. Esque to ne es quasi un
indica de fingre del historie? Li analogie ha ludet su rol, ma anc li
hesita del lingue inter novotas o novatas.

Si secun ti regul du i-s vell star ante li suffix -tá, li duesim -i es
changeat a -e: varie-tá, proprie-tá, pie-tá, etc. e noi per to recive un
gruppe de international adjectives finient per -e: varie, proprie, pie,
etc.

Si noi tracta li finales de flexion, noi vide un multicolori carte de
different finales. Ma proque noi opine, que un flexion del adjectives in
li international lingue ni es conform al stadie de evolution del
progresset europan lingues e ni posse esser justificat pro teoretic
considerationes, noi ne posse atribuer importantie a flexional vocales.
Ma proque on ha referet al finale -a del adjectives in li svedi lingue,
in defense del finale -a de Esperanto, noi deve dir, que li -a in p.
ex.: den goda mannen {equals} li bon mann, indica solmen li definit forme pro
congruentie con li definit forme del substantive, quo es visibil de: en
god man -- un bon mann, u ti finale -a ne trova se. On ne deve prender
un element de un parol e atribuer a it un arbitrari rol, sin har
controlat li ver function de ti finale.

// XXX NOTE: li marca original de págine -78- esset in li sequent
// paragraf:

Si noi torna nor attention al suffixes, noi es frappat per li abundantie
de i quam vocale in li adjectivic suffixes, u it sembla har esset
victoriant in different lingues e durant different témpores. Noi have
per ex. in li latin sufixes quam -ic, -in, -im, -iv, -id, -il, -it,
-isc, -bil, etc., in li germanic: -lich, -lig, -ly, -ig, -y, -isch,
-ish, etc., in li slavic -ik, -in, -iv, -isk, etc. De special interesse
es li sufixe L -ic, D -ig, A -y. Desde protoaric témpores ti -ic
(originalmen li tematic vocale i c) ha esset translocat a omni temas: L
bellicus in vice de bellocus, Gr nymphicos in vice de nymphacos, L
unicus ma uno- e slavic inoku, D einig ma Got. ainahs, A stony ma Got.
stainahs, etc. Ti sufixe, quel in li angles e scandinavic lingues nu es
pronunciat
solmen -i, es tá tre vivent, productiv: A might -- mighty, storm --
stormy. Sv mod -- modig, D Kraft -- kräftig.

Ma anc in li max antiqui lingues aric noi trova i quam adjectivic
element formant: comp. latin subst. patre-m e adj. patri-us, slavic
subst. uchenic e adj. uchenici, etc.

Si noi resuma quo noi mentionat supra, specialmen pri li rol del tematic
e suffixal -i, noi deve aconosser, que si alcun vocale ha esset usat, in
passat e present témpore, por caracterisar li adjective, ti vocale es
-i. E pro to it have li max grand jure por un tal function anc in li
lingue international. Ma it es un altri question, in quel extension it
deve esser usat. Corectmen it es usat in Occidental solmen pro eufonic
motives (omni, altri, aspri) o pro li pronunciation (audaci, mordaci) o
pro distintion de simil paroles (imperator, imperatori). In altri casus
it es omisset.

[.author]
A{dot} Z. Ramstedt

// Cronica {{{2
=== Cronica

In Angers, Francia, Ing. Thibault, director del hidro-distribution, fat
li 5esim marte, in li populari universitá, un discurs pri li question
del lingue international. Pos descrir li evolution tra Volapük, Esperanto e Ido, il
monstrat que Occidental es sur li rect via al ideal mundolingue pro que
su base ne es artificial, ma li lingues vivent. Li local jurnales
raportat pri ti convenida.

In Paris, li 26esim marte, evenit un controverse pri li lingue international in li
individualistic gruppe l'en-dehors. On save que E. Armand, director del
jurnal del sam nómine, es un fervent amic de nor movement. Il apertet li
discussion in tre objectiv maniere. De Guesnet respondet e dit que li lingue
international deve abandonar max mult li artificialitá por internationalitá maximal
tam in li vocabularium quam in grammatica e derivation, e explicat pro
quo il devenit Occidentalist. Papillon, in nómine del idistes critica
assertet ínregularitás de Occidental, e dit que Ido es sempre perfectibil. Un
Esperantist repetit li customat coses: Esperanto es un fact, li unic lingue
international etc, e monstrat un absolut íncompetentie pri li tot question. Du o
tri altri persones prende part in li discussion u, denove, li publica
concludet que Esperanto es un nov religion.

// XXX NOTE: li marca original de págine -79- esset in li sequent
// paragraf:

Inter li max recent adhesiones a Occidental noi remarca con plesur li old
pionero, ex-esperantist e idist, pensionat director de scole, Félicien
Sonnier in Les Abrets, Isère e del jun electric ingeniero
G{dot} Véger, ex-delegat del S. I. F. in Saumur, nu in St. Clément des
Levées (Maine et Loire). Noi regreta saver que nor coidealist H.
Senigallia, Marseille, ha cessat su mundolinguistic activitá durant plur
mensus, pro grav maladie. Il mey accepter nor sinceri augures de
reconvalescentie.

[.author]
L{dot} M. de G.

Sr de Guesnet, Occidental Buró, 83 Rue Rochechouart, Paris IX, editet un
propagandic folliette in frances con comparativ textus. (Precie 100
exemplares, franco, 5 frances franc in Francia, 6 fr. fr extra
Francia.)

[.author]
—x—

Li convenidas semanal del Occidental-Societé Parchim (Germania) es
sempre bon visitat. Du discurses in Occidental: 22 februar: Li filosofie
de René Descartes, 28 marte: Albrecht Dürer, li pictor e su ovre. --
Nor fervent propagandist sr Lübeck labora por nor lingue in li vicin
cités.

[.author]
K{dot} S.

Nor colaborator senior Dr Mell, consiliero del guvernia, publicat in nr
III/3 del academic jurnal «Mitteilungen der Vereinigung der Freunde des
Fridericianums in Rudolstadt», Thüringen (Germania), sub titul «Auf dem
Wege zu einer europäischen Hilfssprache» (Sur li via a un europan lingue
auxiliari) un modellic articul propagativ por nor lingue, con textus
comparativ in Esperanto e Occidental.

«Le Combat», Flémalle-Grande (Belgia), marte, e «l'en de-hors», Orléans
(Francia), marte, raporta pri li frances propaganda-brochura de L. M. de
Guesnet «L' Occidental, langue d'intercomprehension immédiate».

«Deutsche Kurzschrift», Duisburg (Germania), marte, recensente PANSCRIT,
Occidental adaptation de stenografie Scheithauer, raporta pri nor
lingue.

Jean-Pierre Liausu, sub titul «Cosmoglotta» in «Comaedia», 4 marte, scri
pri Occidental, quel il compara al artificial lingues Ido e Esperanto.
Su explicationes relatent e pri li rol historic del lingue frances etc,
monstra que il visibilmen ne ha leet nor publicationes.

[.author]
E{dot} P.

// XXX NOTE: li marca original de págine -80- esset in li sequent
// paragraf:

Profesor Christaller, membre del Esperanto-Academie, prende li parole in
li rubrica «Ni kaj la aliaj», nr 9 e 10 de «Heroldo de Esperanto». -- Il
constata que malgré li grand pretensiones e reclame con quel intrat in
concurrentie Ido e anc altri mundlingues, Esperanto marchat tranquilmen
su via e sempre crescet, durante que li altris pos quelc témpore morit.
Nu anc Ido es morient. (Ma prof. Chr. ne dí pro quo to ha evenit: ne per
se self, ma pro aparition de Occidental). Il cita quelc Idistes queles
revenit denov a Esperanto: seniores L. E. Meier, Ed. Wenk e Ward
Nichols. Omni tri justifica su retorna a Esperanto, per li sempre
continuat reformas in Ido. -- Il dí que anc li «judas al Zamenhof» ha
profetisat li ruina de Esperanto pos 5 annus, ma … nu Ido self ha
atinget ti fate. -- On posse astonar que sr Chr. pensa que Esperantida
de sr de Saussure posse esser apt quam base de reformes in Esperanto, si
alcun sufficent potent organisation vell soluer li afere. -- Pri to noi
dubita fortmen. Un ínpartial organisation nequande va prender
Esperantida quam base. -- Li duesim parte del articul, in nr 10, es
consacrat al critica de Occidental. Ti parte es debil, proque prof. Chr.
visibilmen ne conosse li structura de Occidental e solmen ha leet quelc
numerós de Cosmoglotta. Por exemple il qualifica li parol «holigan» quam
íncomprensibil. Nu ti parol, originalmen angles, es conosset mem a omni
russ ovrero! Do it have li max grand internationalitá possibil. -- Sr.
Chr. sublinea li facte que Esperanto ja ha monstrat su aptitá por omni
relationes, durante que Occidental to ne ancor ha fat, e pro to il
considera it ínprudent adopter tal sistema ante haver tal certitá. --
Si to vell esser rect, li tenentie de prof. Chr. vell esser justificat.
Ma li multissim enunciationes de conosset scientistes pri li ínusabilitá
de Esperanto quam lingue de scientie, sta in contradiction a ti
assertion. -- Il emfasa que quáncam Cosmoglotta appari ja li settesim
annu, il nequande ha audit parlar pri Occidental. To es tre possibil.
Til nu on presc ne ha fat propagande in li grand publica ma solmen
discusset in cert interlinguistic circules! Tant plu remarcabil es li nu
ja atinget resultate, sin manuales ni lexicos national-Occidental. -- In
omni casu anc li ton de ti ci articul es tranquil e digni. Noi espera
que pos fundamental conossentie del principies de Occidental anc sr
prof. Christaller va convicter se pri su superioritá.

[.author]
J{dot} P.

In «Heroldo de Esperanto», nr 14, in su articul pri li Esperanto-styl
Dr. L. Dreher tucha Occidental e scri: «Occidental basa se solmen sur
national-lingual pret gigant-lexico plu minu international che …
universitatanes e professores de lingues … Malgré omnicos ti lingues
es por nos un instruction que on ne posse tro ex-relar un lingue … del
europan spiritu.» Pro to il recomanda al Esperantistes li europan stil.

// XXX NOTE: li marca original de págine -81- esset in li sequent
// paragraf:

Sub titul «UEA kaj ni» «Heroldo de E.» in nr 13 defende se contra
ínloyalitá, e di que ja ante quelc annus ha evenit transactiones
inter eminent representantes de Esperanto e altri projectes. Il cita
inter li participantes Dr. E. Privat, Sra. Morris, E. de Wahl, Dr.
Auerbach e altris, e regreta que ti transactiones ha ductet a null
resultates.

[.author]
Dr. Axel Wästerland.

In «Esperanto» nr 330 Dr. Edmond Privat consilia atinger que in
congresses (ne in Esperantistic ma general) on mey haver Esperanto quam
sol lingue de traduction por talmen un poc afacilar li deliberationes.
Ye ti ocasion il mentiona li experienties fat in li conferentie pri
pacific education in Praha, quel ha causat alquant brue in international
circules. Nu, on save tre bon que ti conferentie esset organisat e
preparat per li Esperantistes, do esset in grand parte bluff por li
invitat ne-esperantistes, qui esset in strict minorité! Tamen on posse
demonstrar multcos, e forsan li idé far omni traductiones solmen in un
lingue, es tre practic. In general it vell esser max practic traducter
in li lingue national del land u eveni li congress, nam sempre li
majorité del congressantes apartene al habitantes local; o un lingue
conosset de omni inhabitantes, p. ex. angles in li dominia britannic,
russ in omni anteyan russian territorias, german in li anteyan
territorias austro-german e altri central Europa e Scandinavia, frances
in li sud e west de Europa, hispan in sud-America (anc Brasil) etc. Ma
si li congress junte persones de academic professiones, tande li max
simplic vell esser traduction in Occidental, quel, quam ha monstrat
plurannual usation sin manuale, sin lexico, es ínmediatmen comprensibil
a omni hom de occidental civilisation.

[.author]
J{dot} P.

In li oficial organ de U. E. A., «Esperanto», editet in Geneva, on
remarca in nr 330 denove divers erras contra grammatica, queles on ne
posse explicar quam «print»-erras. P. ex. 27 (3) «… Klubo de la
duelantoj (Duelling club) kiu ne akceptis membron ne mortiginte homon en
duelo». It deve esser «mortigintan», proque ti parol relate al parol
«membro» e ne al «Klubo» … pag. 33 (9) «… oni pagis al li 100.000
dolarojn por oleofonto troviĝinta en sia absolute malzorgita farmo». It
deve esser lia, proque sia relate solmen al subjecte del frase, do ci al
parol «oni», quo ya ne es li sense. On vide do, que li metode de
Occidental, quel ne postula tal fin diferentiation, ne trovat in li
central- e occidental-europan lingues, es plu facil e ne causa ínutil
lingual erras, queles trova se ancor nu in li 24-esim annu de edition de
ti official jurnal. -- Yo deve constatar que printerras yo presc ne ha
trovat in ti cuidosimen editet periodic.

// XXX NOTE: ci esset li marca original de págine -82-

In nr 328 de «Esperanto» sr Privat parla pri li idé de Julio Baghy, quel
proposi que al die de nascentie de Zamenhof chascun esperantist mey
comprar un libre por avansar li cose de Esperanto. In li articul il di:
«Yo ha recivet de quelc de nor max bon autores e editores epistules quel
da a pensar. Un de ili vendi 100{nbsp}000 libres de aprension e solmen 300
novelles». -- To es vermen tre interessant e it ilustra max bon li fals
via in quel marcha Esperanto. Do existe tant persones interessat pri li idé
de un lingue international. To es vermen un fact extrem injoyant. Ma li
effecte final es anihilant por Esperanto. Do de 100{nbsp}000 interessat solmen
maximum 300 (un parte ya es comprat del antiqui fidel adherentes) pos
examination del unesim manuale trova interesse por continuar su studies!
Ci es li ver judicie del publica pri Esperanto e ne li oficial
resolutiones in congresses pri acceptation de Esperanto, proque li sufocant
majorité ne conosse Esperanto e vota solmen por li idé del lingue
international. Plu bass in li sam articul noi trova un altri interessant
passage. «Quant persones in li actual esperantistic generation lee li
admirabil traductiones de Zamenhof?» (supposit es li Bible, ovres de
Shakespeare e altri corifés del litteratura.). To monstra li fals
tactica del Esperanto-moventie. Vermen qui va leer coses tam mult traductet
quam li supra citat. Chascun sive ja ha leet les sive posse leer les in
su propri lingue. Do ili ne have interesse, e li poc original ovres
«litterari» in Esperanto es de minor valore. Pro to on ne lee li Esperanto-ovres.
De un látere manca li actualitá e alt standard, e de altri látere letura
sensational, apt por li grand majorité del «Esperanto-popul». To causa
li stagnation del productet «litteratura». Ma on ne posse remediar ti
statu. Por actual altqualitativ scientic letura manca li suficent
publica, e por li altris manca li autores. Certmen Esperanto possede pluri
fort talentes e stilistes specialmen in li poesie (Deviatnin, Kofman,
Baghy, etc) ma ne por ti sferes queles max mult interessa li homes.

[.author]
E{dot} W.

// Noticies {{{2
=== Noticies

Rectificationes: Nr 44, pg. 1, lin. 5: ples leer: exvicepresidente vice:
expresidente. Nr 47, pg. 54, lin. 14: suppresser li ultim li, lin. 17:
leer quam vice guam.

Index 1927, pg. 3: ples leer: Li articul li de: A. Z. Ramstedt vice: E.
de Wahl.

// NOTE: ci esset li marca original de págine -83-

// Altri «Mundlingues» {{{2
=== Altri «Mundlingues»

In nr 43 de Cosmoglotta esset curtmen referet pri li sistema «Cosman».
Noi recive del autor un rectification scrit in Cosman, quel noi
reproducte ci con un response del referent sr de Wahl. Forsan li letores
va comprender alquicos in li textu. Noi ne ha posset comprender
omnicos.

[.author]
Red.

// Cosman? {{{3
==== Cosman?

(Scrit in Cosman.)

Id es necessi ant-vordan a de unrecti presentation, fat in nr 43 of
«Cosmoglotta» ob «Cosman». Id sey indulged, qui tar it sta medi inter
mai(or)-min(or) arbitrial projectes! Ma, percepey self, leytoros, qua
Cosman es sat estandibl e sat Europan o non! Qui Cosman ha maior
central-europan e minor sol-westeuropan caracter, ce non damnaja (scoda)
su Europanita! Mix-vocabuls, som on reproca uns, on find in sam gradu ac
in moderni, yam in novromanic lingues. De coexistentse of Asian (Chinesi
con super 400 million, Hind con super 200 million) consonantses e
comunvocabuls, fa fixer e min vacillant el Europan vocabuls in si self;
ed ulter coll Asiani Europanitá, noi ad-opted coll simpl avantajes, so
fa el lingue béller, fluénter e neutráler! Nu alqui rectifat exemples:
«bay» (Deut., Engl., Hind) es null are as Occidental: che; «hia» (Ch. e Deut)
es {equals} ad-sub; «lie» (Ch., Ar. deut: um Willen) {equals} in afere … «mo» es
quasi parlati question-signe!; «jen» {equals} homos tu-diali, i mot verly
inter-continental. Sam: «bue» (non: bul, qual on scrid) es Ch, D, E,
sustenet par r (uss) e h (ind); «yet» {equals} Ch E, ac R; ster: aster es H.,
«ed» D. E; «i» es undefinat articul! Niquan Cosman had i «conjugation of
verbe: es», ma unly generali pro exterordinari, poetic e novelisti use.
Finly yo protesta conter de liveration of «exemple del lingue» extracant
i torso of i novelisti probe-frase. Certym de tre estimat criticanto,
quel il self say, ha criticad i poc superficial, vey manque of studiade
del tro concis Cosman-broshure. Ma just veyque Occidental ed Cosman es
non lontan dil cil, li muss in reciproc tolerantse per-finan si self e
progressan in mundanitá e neutralitá, ane scode for de aprend-facilitá e
bellitá ja atinat!

[.author]
K{dot} Milner

Response: Sr M. nega que existe arbitrari «mix-vocabuls»: nu, un de ili
es citat in nor referate: «ye» {equals} ancor, secun li autor es A e R. Angles
it es «yet» e Russ «yeshtcho»! Li conjugation del verb «es» es prendet
del brochura. Si miscomprenses deveni, to es possibil, proque li letor
va consentir, que on ne posse comprender omnicos in un brochura scrit in
ti lingue. Li proteste contra li monstrat exemple del lingue es van,
proque it es prendet litteralmen del brochura. Si li exemple es
misguidant, li autor ne devet posir it in su libre, ma vicear it per un
altri plu bon. Li sol coses queles on posse conceder es du printerras
(«de» por «che», e «bul» por «bu»). Ma yo deve protestar contra
expression «ínrect presentation» si on monstra li debil flancas.
Specialmen interessant it vell esser audir judicies de orientales pri
Cosman. Ca ili aproba un tal lingue o prefere un pur europan.

[.author]
E{dot} W.

// NOTE: ci esset li marca original de págine -84-

// Occidental-Servicie {{{2
=== Occidental-Servicie

Conditiones de participation: secun Cosmoglotta nr 46, pag 51.

// XXX TODO: Actualisar li liste: «Occidental».

Abbreviationes: A angles, D german, Esp Esperanto, F frances, Ho
hollandes, I italian, L latin, lingue international lingue international, LsF Latino
sine Flexione (Interlingua), Occ Occidental, P portugales, R russ, S
hispan, Sv sved.

SCHOIKO, Dr. Coelestin, director del education-institute e professor in
gimnasie de Stift Melk, Austria; (D, A, F, I, S, Occidental, Esp); general
corespondentie, anc con persones queles vole misser lor filies por
education in nor gimnasie; responde sempre.

HAMMAR, Bengt, cand. med., Bergsgatan 2, Stockholm, Svedia; (Ido, Occidental,
Sv, D, A, F, S); secun possibilitá da turistic informationes e auxilia
turistes in Svedia.

FINK, Peter Heinrich, Burgstr. 60a, Heimbach-Weis, Rhld., Germania;
(romanic, germanic, Occidental, Ido, LsF); exchange de postcartes illustrat,
idés etc; sempre responde.

VOŽENÍLEK, Jaroslav, Student, 18 annus; Klejnovská ul. č. 222, Chrudim,
Tchecoslovacia; (Occidental, Esp, A); Occidental-stenografie, exchangea postmarcas,
postcartes ilustrat.

CASPERS, W., Apartado 1900, Lima, Perú; (Occidental, Ido, D, A, F, S, Ho);
corresponde pri mundolingue, agricultura tropical, economie, societá,
sexualisme, nudism etc; da desirat informationes secun possibilitá; ne
colecte postmarcas ni postcartes; ne accepta response-cupones.

JEZIERSKI, prof. Dr. Wieslaw de, lector in Universitate, Twardowskiego
82, Krakow 11 (Debniki), Polonia; (A, F, D, Esp, Ido, Occidental, LsF etc);
corresp. pri solution scientific del problema de lingue international.

BYLSMA, Henk, chimico-publicist, Postbus 54, Utrecht, Holland; (Ido,
Occidental, LsF); coresponde pri folklore, sfragistica, heraldica,
naturscientie.

MOESS, Eugen, Grinzinger Allee 7/29, Wien XIX/1, Austria; (Occidental); colecte
bell postcartes illustrat; da omni informationes pri Austria e Hungaria;
coresponde pri interlinguistica e altri temas cultural (anc con damas).

THODOROFF, Angel, officiario, str. general Skobelev 128, Plovdiv,
Bulgaria; (Ido, Esp, Occidental); corresp. pri problema mundlingual,
litteratura, biciclisme, vegetarisme.

NAUAVALI, Romesh Chaudra M., C. P. Tank, Road Ram-Bag, Bombay, India:
(A, F, Occidental); general corespondentie.

****
Eigentümer, Herausgeber u. Verleger: Gesellschaft Cosmoglotta, Mauer bei
Wien, Verantwortlicher Schriftleiter: Ing. E. Pigal, Liesing bei Wien.
Druck: Milan Nedvídek, Tábor.
****

// Cosmoglotta A 49 (1928-06) {{{1
== Cosmoglotta A 49 (1928-06)

Organ mensual del Association International Cosmoglotta

Consacrat al developation, propaganda e aplication del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 čsl. K

Annu VII -- Junio 1928 -- Nr. 49 (6)

ifdef::original-tocs[]

// Contene: {{{2
=== Contene:

- Su camp es li munde, de A. Z. R., pg. 85.
- Oriente occidental, Red., pg. 88.
- Vive, de E. W., pg. 89.
- Normation, de Ing. E. Pigal, pg. 92.
- Stenografic sistemas e Lingue International, de Rafael E. Rehn, pg.
  95.
- Li film va parlar, de Marius den Outer, pg. 97.
- Etiquette, de Julian Prorók, pg. 99.
- Indianic paroles international, de E. W., pg. 100.
- Subventiones, pg. 100.

endif::original-tocs[]

// Su camp es li munde {{{2
=== Su camp es li munde

____

Nationalismus ist der Gegensatz zum Kosmopolitismus, Internationalismus
ist die Synthese von Kosmopolitismus und Nationalismus auf höherer
Bewusstseinsstufe.

____

Noi va discusser ti ci frase secun su sense e usar it extra to, strax in
comensa del disputation, quam modelle de experiment. Yo imagina, que it
va esser leet ne solmen de un germano, ma anc de un angleso, italiano,
franceso, hollandeso, scandinavo, ne totalmen íneducat, in general de
quelcunc passabilmen instructet hom in li tot munde, qui ordinarimen ne
have occasion pensar, leer e comprender altri lingues quam su matrin. Yo
nequant dúbita, que li supra citat frase va esser comprendet de omni
letores sin special desfacilitá. Ci ne vale pri agnoscer li contene quam
rect o fals, ma solmen pri comprender it. E ti comprension va venir pos
curt meditation, proque omni principal e remarcabil paroles appari quasi
quam interpretes por li restant paroles.

Ples privar de ti frase su german vestiment e vestir it in frances,
angles, italian vestes, -- ti facte nequant va esser changeat. Ples
presentar it in frances a un greco, in hollandes a un hispano, in svedi
a un germano -- sempre it va esser comprendet secun su essential sense
durant poc secundes, admaxim minutes.

// XXX NOTE: li marca original de págine -86- esset in li sequent
// paragraf:

Noi hat posit ti frase supra quam modelle de experiment por advenir de
extran parol a mundan parol. Nam li
mundan parol ne lude plu micri role in li internationalitá quam quelcunc
de ti comunitás, queles noi ante nu ha laudat tam alt e queles noi ancor
va laudar in visibil future.

E pro quó to ha esset apreciat till nu tam ínsuficent? Sin perifrases
dit: tot ne agnoscet? Qualmen ha eventet, que tam rar -- o nequande --
un advocat del extran parol ha prendet plazza che ti verd table, u lu
international ha esset promoet e demandat?

Pro to: existe naturalmen un question del international lingue. It anc
ha trovat su response in artificial productes, queles ha esset fat
conosset, o si Vu vole, mem famos, sub li nómines Volapük, Esperanto,
Ido. Li Esperanto conta, secun mi saventie, circa un million adherentes
e usatores sur li terre{blank}footnote:[Secun li oficial statistica li númere
del esperantistes hodie es ne mult plu quam 100{nbsp}000 till
200{nbsp}000.];
to es, un deciquinesim parte de un procent
del homanité. E quande un de deciquincent, lass nos dir, in Tokio intra
in comunication con un altri de deciquincent, lass nos dir, in Köln,
tande ili in fact posse comprender unaltru.

Ma it es pri li comercial lettres in Esperanto quam pri li fantomes: li
tot mund parla pri ili, ma nequi vide les. Yo personalmen deve
confesser, que yo ancor nequande ha havet li privilegie reciver un
epistul in Esperanto avan mi ocules, e yo have nequem inter mi
conossetes, qui posset racontar me pri li reception de un tal esperantic
scrite.

Sin dúbita, to vell esser null pruva contra li future de Esperanto o
contra li possibilitá de un mundan lingue in general. Ma certmen on
posse far de to un conclusion de verisimilitá e ti conclusion coincide
excellent con omni considerationes, in queles on comprende li lingue
quam alquicos organicmen crescet e crescent. Si on posi lu organic
contra lu mecanic, lu vivent contra li artificial producte, tande on di
a se self ja in ante: mem si on vell successar augmentar li númere del
usatores de Esperanto a deci o cent milliones, sempre su relation a un
real lingue va esser ti de un attrappe de paper a un flore, de un
automatic puppe a un spirant hom.

// XXX NOTE: li marca original de págine -87- esset in li sequent
// paragraf:

Ma forsan it posse devenir un surrogat-lingue, un lingue-surrogat, quam
noi ja possede tant surrogates, per queles noi es auxiliat, quáncam noi
es conscient pri lor inferioritá. Anc to es ínverisimil in alt gradu. E
to pro li simplic cause, que null prudent hom va contentar se pri li
surrogat, quande il posse haver lu genuin. Si un ignorant, in
vice de exercir Esperanto durant quar semanes lucta con li angles o
frances durant li sam quar semanes, tande il va apprender de ti lingues
solmen un minimum, to es ver, ma per ti minimum atinger mult plu quam
per li maximal saventie de Esperanto. E extra to, mem ti minimum va
esser ancor un lingue, imperfect, defectiv, ma malgré to un lingue, ne
solmen flatus vocis e signes sur paper, durant que artificial lingues,
inventet sur li studietable, ne posse esser o devenir alquicos altri
quam un summa de signales, in queles on advere posse anunciar alquicos
pensat, ma ne pensar.

Li max acri objetion contra ti opinion deriva del participation de grand
homes. Talmen esset plu temporan Cartesius e Leibniz, talmen es un
Wilhelm Ostwald recomendatores del artificial mundlingue. Inter Leibniz
e Ostwald es circa du e demí secules. Naturalmen mi ne posse saver,
esque ne denove pos altri quart de mill annus un nov eminent hom va
aparir con li sam confession. Ma to yo save, que ti hom del futur va
trovar li camp altrimen preparat, ad saver, per to, que tande li
civilisate va far se comprendet sur li fundament de su real lingues sin
artificial circuites.

Couturat ha anunciat pri li contures de un international lingue, quel
esset tractat sur li scientific congress in 1900 e ductet al fundation
de un «Delegation por li adoption de un lingue auxiliari international».
Si li desiras restat ínsatisfat, li cause ne esset in li ínobtenibilitá
del scope ma in li crede, que it posset esser atinget altrimen quam per
automatic evolution del lingues. Decides e decretes es debil
instrumentes por un tal problema. Qui fusila per canones a sparros,
sempre posse atinger li sparro, ma on ne deve voler fusilar per li cane
soflatori trans li Alpes o trans li Ocean.

Esque un «Universal Lingue» es possibil in general? Esque li pensa ne es
in se self tro vulgari, tro utopic, por esser jamá realisat? Certmen,
qui expresse ti espera, trova se facilmen in li dangere esser deridet
quam portero de un «fix idé» o mem devenir descreditet quam
antinational. E ex li villosi péctores voces va elevar se contra il con
li assertion: nequande till nu un ver-german autor de rang ha extravagat
a tal fantastic ínpossibilitá.

// XXX NOTE: li marca original de págine -88- esset in li sequent
// paragraf:

In fact, nequande ante? E, qualmen vell esser, si li fort multisaventes
unquande vell comensar revider li actes. Ili tande posse trovar un
dissertation, quel ea retro al annu 1846, e quel have quam autor nequem
plu inferior quam Friedrich Hebbel. Tá sta scrit concernent cert formes
in li pensation e versification:

____

… Ci es li punctu, u li pensa pri un universal lingue apari almen ne
ínrational e arbitrari, un tal universal lingue, a quel li diferent
national lingues vell relater quam tant mult exercicies precedent … Ma
li conossentie pri li cornises ne fa li spegul plu larg, e li espera,
que on va vider les omni unquande plu e plu aproximar se a unaltru,
depoy rupter se e sur li sómmite del civilisation dissoluer se in un sol
lingue, nequant manca un fundament. Anc on ne deve far un salta
extémpore por arivar a ti scop, on deve simplicmen progresser, proque on
deve arrivar, si null stagnation eveni, del national lingue al universal
lingue, sur li sam via e presc con li sam sacrificationes, sur quel on
arivat del individual lingue (si on vole talmen nominar li unesim
balbutiant provas de comprension e comunication a familiari, provincial
e national lingue.
____

[.author]
Trad. A. Z. R. +
Traduction ex li libre «Das Geheimnis der Sprache» del conosset german
autor Alexander Moszkowski. (Hoffmann und Campe Verlag, Hamburg und
Berlin 1920.)

// Oriente occidental {{{2
=== Oriente occidental

[preface]
--
In «Verda Stelo» nr 1 sr Dr S. Nishi, prof. de anatomie in Universitate
Imperial de Tokyo, publica un articul «Fine ni venkos», de quel noi
extrae li sequent passus.

[.author]
Red.
--

Li grand progress cultural quem li japaneses atinget durant li ultim
demí-secul es vermen admirabil. Li cause sin dubita jace in li natura
del popul, quel possede un admirabilmen grand capabilitá de assimilation
a foren plu alt culturas. Alquande noi introductet li cultura chines,
quel dominat nor vive plu quam mill annus. Pos li apertion de nor porta
al cultura europan nor vive denove transmutat se, e in li témpore actual
noi in fact vive in li cultura europ-american. Ma por continuar ti ci
statu de vive (e to comprensibilmen es absolut necessi por subtener nor
position inter cultural popules del munde) noi ne posse ignorar li grav
impedimentes stant sur li via de nor progress cultural …

// XXX NOTE: ci esset li marca original de págine -89-

Li tema quel mi vole tractar un poc plu detalliat, es li problema de
foren lingues, quel in Japan es particularmen plu grav quam in li altri
landes cultural.

In Japan on ancor have generalmen li fals opinion que li lingue angles
ja es international. Che noi on omni die emisse leciones angles per
radio, on edite mult angles jurnales e gazettes; on partú posse leer mem
official surscritiones e afiches redactet in angles; por ex. on ne havet
alcun strangi sentiment audiente un angles discurs del chef-ministre sr
Katoo che li 6-esim Oriental Congress por Medicina Tropical, li unesim
international scientific session quel havet loc in Tokyo, u tre mult
membres japanes anc devet parlar in lingue angles, mult de ili tam mal,
que null hom posset comprender les. -- Ja in li scoles medial li yun
disciples es obligat aprender li lingue angles, quel es totalmen
different de lor lingue national. Por to ili deve usar un suficent bon
parte de lor témpore de studie, quasi essente in alcun colonie de Anglia
o USA! In li scoles superior special li studentes deve aprender ultra
angles anc german o frances, e scientistes deve plu minu bon apropriar
se adminim tri modern lingues national por posser intercommunicar con
foren colegos e por publicar internationalmen su scientific ovres.

Talmen es li present statu del extran lingues in Japan. In ti maniere
tre multis del max capabil japaneses perdi un suficent bon parte de lor
labor-fortie per li apprension de extran lingues. On vell far un grand
servicie al popul e al homanité, si on vell posser dedicar ti grand
sacrificie de energie a su profession vice a foren lingues! Li foren
lingues, quel auxilia nos in li progress cultural, talmen in sam témpore
efecte mem impeditiv…

// Vive {{{2
=== Vive

Li povri filio del deserte havet un somnie.

Jace e extende se li grandi Mediterran mare e de tri divers láteres
regarda ye it li ardent costes de Africa con fin palmes, li Sirian calvi
desertes e li denspopulat, tut disfossat per li mare rive de Europa.

// XXX NOTE: li marca original de págine -90- esset in li sequent
// paragraf:

Sta in li angul súper li ínmobil mare li antiqui Egipte. Pyramide súper
piramide; granites ciset quam sfinxes regarda med gris ocules; ascende
ínnumerabil scalunes. Majestic it sta,
nutrit del grand Nil, tut ornat per misteriosi signes e sacri animales.
Sta e ínmobil, quam insorciat, quam mumie, índelebil ye putrition.

Dissipat ha su líber colonies li gayi Grecia. Formica in li Mediterran
mare insules, submerset in verdi boscages; cannel, sarmentes, figuieros
ventola per su branches superverset de miel; colonnes, albi quam digites
de vírgine, rondea in li luxuriosi obscuritá arborin; passionat spira
marmor, incendiat per marvelosi cisel, e pudoros it joya ye su bell
nuditá; circumvindat de uves, con tyrsos e vases in li manus, li popul
ha haltat in su bruosi dansa. Prestressas, yun e gracil, con disbalayat
bucles, inspirat ha plongeat su nigri ocules. Cannes ligat ad flute,
timpanes, musical instrumentes scintilla circumplectet de hedre. Naves
quam moscas amassa se proxim Rhodos e Corcyra, liverante al spira del
vent li voluptuosmen undulant flagga. E omnicos sta ínmobil quasi in
petrificat majestá.

Sta e extende se li ferrin Roma, directente un foreste de lanses e
scintillante per li sever stal de gladies, inforante ye omnicos
invidiosi ocules e extendente su tendonosi dextri. Ma it es ínmobil,
quam omnicos e ne va mover su leonin membres.

Li tot aer del celest ocean pendet compresset e suffocant. Li grand
Mediterran mare ne da son, quam si omni regnes aparit al ultim judicie
ante li fin del munde.

E parla Egiptia, balansante li fin palmes, li inhabitantes de su
planies, e directente li agullies de su obeliscos: «Popules, escuta! Yo
sol ha capit e penetrat li misterie del vive e li misterie del hom.
Omnicos es putrallia. Bass es li arte, miserabil es li juienties, ancor
plu miserabil es li glorie e heroisme. Li morte, morte reye súper li
munde e li hom! Omnicos li morte devora. Omnicos vive por li morte. It
es lontan, lontan til resurection! E ca va esser unquande un
resurection? For li desires e delicies! Plu alt constructe li piramide,
povri hom, por mem unquant prolongar tu povri existentie!».

// XXX NOTE: li marca original de págine -91- esset in li sequent
// paragraf:

E parla li lucid munde del Grecos, seren quam ciel, quam matin, quam
yunitá, e, semblat vice paroles, on audi li spira de un flute: «Li vive
es creat por li vive. Developa tu vive, e junt con it developa su
juienties. Aporta a it omnicos. Specta, quam convex e bell es omnicos in
li natura, quam omnicos spira concordie. Omnicos es in li munde;
omnicos, quocunc possede li deos, omni es in it; save trovar it! Jui,
divin e superb dómino del munde, corona per querc e laure tu bell
fronte, rapida sur carosse, habilmen governante li cavalles, in li
splendid lude-curridas! For li gania e aviditá, for del líber e fier
ánim! Cisel, palette e flute es creat esser soveranas del munde, e lor
soverana li bellitá. Orna med hedre e uves tu bonodorant cápite e li
bell cap del pudic amica! Li vive es creat por li vive, por juida save
esser digni del juienties!»

E parla li covrit de ferre Roma, brandissente li fulminant foreste de
lanses: «Yo ha penetrat li misterie del homan vive. Vil es por li hom li
tranquilitá: it anihila le in se self. Strett es por li ánim li spacie
del artes e delicies. Li delicie consiste in gigantic desir. Vil es li
vive del popules e del hom sin eclatant actiones. Ye glorie, glorie
sitia, oh hom! In li storm del ínracontat gayitá, asurdat del son de
ferre, vola sur li cludet scudes del guerrifer legiones! Ca tu audi,
quam apu tu pedes convenit li tot munde, e brandissente su lanses, ha
juntet se in un sol exclamation? Ca tu audi, quam tu nómine mori in
terrore sur li labies del tribus vivent in li límites del mundes?
Omnicos, quocunc tu regard inbrassa, plena per tu nómine! Aspira sempre:
ne existe límites al munde -- ne existe límites anc al desir. Savagi e
rigorosi, plu e plu prende, ocupa li munde -- tu va conquestar, in
fine, li ciel!»

Ma Roma haltat e infundat su aquilin ocules ad oriente. Ad oriente
directet su humid de delicie bell ocules anc Grecia; ad oriente tornat
Egiptia su ínpur, íncolori ocules.

Petrosi es li terra; despreciat li popul; un povri village, apoyat al
denudat collines. rar. ínegalmen adombrat per exsiccat figuieros. Detra
bass e old hag sta un ásina. In li lignin crippe jace un infante; súper
il sta declinat li chast matre e regarda it con ocules plen de lácrimes;
súper il, alt in ciel, sta un astre e ha iluminat li tot munde per
miraculosi luce. Comensat revar li antiqui Egiptia ornat per
hieroglifes, abassante plu su piramides; ínquiet regardat li bell
Grecia; Roma abassat su ocules sur su ferrin lanses; li grand Asia con
su popules-pastores curbat su orele; inclinat se Ararat li antiqui
pregrandpatre del terra …

[.author]
N{dot} V. Gogol (ex Arabescas, 1831). Trad. E. W.

// Citates {{{2
=== Citates

// XXX NEW: Li titul «Citates» esset mettet in ti edition.

[quote, Paul Mongré]
____

Qui ne posse tener se, ne deve atender til que il cade, ma saltar
abass, «sacrificar se». It have plu bon aspect; plu yo ne vole dir.

____

[quote, August Pauly]
____

Anc in li cap del scientific armé marcha tamburistes, i.e. persones de
inferior gradu queles fa bruida.

____

// NOTE: ci esset li marca original de págine -92-

// Normation {{{2
=== Normation

[quote, Dr. Ing. h. c. Hellmich]
____
Li normation es li categoric imperative del etica del labor.
____

Li economie norma machines, utensiles e altri merces por diminuer li
custas del fabrication e por facilisar li ínmediat exchange de consumat
partes. Ti normation (nominat anc: normalisation o standardisation)
consiste in uniformar, restricter e rationalisar li varietá del
grandores, formes e qualitás del objectes. Li tendenties normativ es in
li interesse tam del fabricante quam in ti del consumante.

Prof. Dr. Dessauer nomina li normation li victorios intrada del ordinant
spíritu in li caotic materie. Li spíritu del tecnica es un spíritu del
órdine; per ordinar li materie e li energie in nov formes li tecnica da
al substanties potenties enorm. Li medicament es un materie ordinat per
spíritu. Originalmen ti materie esset caotic. Ma essente ordinat secun
un cert conception, it posse reciver un potentie quem sovente mem li
morte cede.

Desde li grand guerre in omni grand states ha constituet se
corporationes por normation in industrie.

// XXX NOTE: li marca original de págine -93- esset in li sequent
// paragraf:

Ante quelc témpore li economie in Germania festat li 10-ésim
anniversarie del fundation del «Deutscher Normenausschuss» (Comité
German por Normes). In comensa ti comité ha laborat sub titul
«Normenausschuss für den deutschen Maschinenbau» (Comité por normes in
li german industrie de machines); poy sub «Normenausschuss der deutschen
Industrie». Plu tard anc altri branches (administrationes statal e
municipal, scoles, comercie, medicina, menage) utilisat li avantages
atinget per ti normation. Conform al augmentat programma li comité
reconstituet se finalmen quam «Deutscher Normenausschuss»footnote:[Adresse:
Berlin NW 7, Dorotheenstrasse 47.], e it ocupa
se nu pri li labores normativ del tot economie in Germania. Til nu on ha
tractat li normes por li sequent dominias: signes matematical e fisical,
unités de mesuras, formates, dessines tecnical, scritura, númeres
normal, crud-materiales, transmissiones, árbores, pulies por strapes
cutin e por cordes, rotes dentat, tubes, valves, armatures, caldrones,
levatores, utensiles, utensil-machines, machines por fassonar ligne,
metallurgie, fonderíe, welderie, autogen-industrie, rel-vias,
locomotives, wagones, navigation, aviation, automobiles,
bicicles, electrotecnica, radio, parafoyerie, frigoritecnica, machines
agricultural, architectura, meubles, requisites e aparates por contores
e scoles, valises, installation de hospitales, instrumentes chirurgic,
instrumentes por laboratorias, menage, fototecnica, cinema,
scrimachines, textil-industrie, stoffes etc, etc.

Li labores normativ es dividet inter mult sub-comitées special, in quel
es representat li fabricantes, li consumantes, li comerciantes e li
scientie.

Li resultates actual es deposit in plu quam 2200 normfolies, quel omnis
es caracterisat per li anteyan signe «Din» (Deutsche Industrie-Norm) e
per un numeró current.

Mult imens minuciosi labores preparativ es necessi por statuer li textu
notificat in un curt norm-folie. Sovente un sol númere de grandore es
omnicos quo representa li resultate de pluri-annual investigationes, e
del discussion de long series de conferenties.

Sam quam omni innovationes, anc li normes in comensa have mult
adversarios. On ha timet economic detrimentes per abandonar li anterior
usanties in li production, e on considerat li normes mem quam
impedimentes in li evolution industrial. Ma ti timore miscomprende li
scopes visat. Li normes ne obliga li economie a crear tipes ínchangeabil
e rigid, ma in contrari ili deve esser adaptat al tecnical progress.

Li DINormes es li resultate de líber convention. Pro to ili ne posse
esser creat per revolutiones del majorité. Li votation ne es usual in li
comités; it eveni solmen por posser dar un image pri li situation del
opiniones. Li violation de un competent minorité es totalmen ínapt por
introducter un norm durabil.

Naturalmen por executer ti principie anc existe un límite. Si p. ex. un
gruppe de fabricantes malgré insistent petitiones ne concede al
consumantes un discussion pri un norm creand, on vell acter ne just si
on renuncia pri elaborar ti norm necessi por li consumantes.

// XXX NOTE: li marca original de págine -94- esset in li sequent
// paragraf:

It sembla contradictori que li directiones del comités es plu ocupat per
li negativ labore (i. e. li defension contra li fanatisme de normation)
quam per li positiv labor por normes. Quam li manca tam li exuberantie
del normation es un max grand dangere por li economie. Contra ti malu
existe solmen un efectiv remedie, i.e. li normes mey introducter se per
self. Lor intrinsic qualitá deve esser lor potentie. Pro to li comité
directiv til nu sempre ha declinat dar al normes un obligation oficial
per public legislatura, etsi to vell esser tre lurativ por promoer li
labor.

// XXX TODO: Confirmar textu mancant pos «1:1,41»:

Li max grand popularitá inter li DINormes ha atinget li formates. On
postula del formates normal que ili es simil un al altri. Adplu, du
vicini formates del serie deve nascer per duplication o demí-partition.
Por satisfar ti postulationes it es necessi que li micri látere relate
al grand quam li númere un al radica de du, i.e. 1:1,41 […]
(o li relation del látere de un quadrate a su diagonale). Ti relation
trova se ultra altris che li «Mundoformate» proposit de Wilhelm Ostwald
in annu 1911 in li organisation del «Ponte». Ma ti ci formate havet quam
unité li látere de un 1 cm, contra que li DIN-formate secun propose de
Dr. Porstmann departi del area 1 m² i.e. li formate A0 (841 mm × 1189
mm).

Li DIN-formates es li sequent:

|===
| Formate | Longore in mm

| A 0     | 841 × 1189
| A 1     | 594 ×  841
| A 2     | 420 ×  594
| A 3     | 297 ×  420
| A 4     | 210 ×  297
| A 5     | 148 ×  210
| A 6     | 105 ×  148
| A 7     |  74 ×  105
| A 8     |  52 ×   74
| A 9     |  37 ×   52
| A 10    |  26 ×   37
| A 11    |  18 ×   26
| A 12    |  13 ×   18
| A 13    |   9 ×   13
|===

Li max usat es li formate A 4, por lettres, libres, revúes etc. Li
jurnal Cosmoglotta have li formate A 5. Li formate A 6 es usat por
postcartes, fotogrammes, manuales etc.

Solmen ta u un application del serie A ne es possibil, on usa li series
B, C e D del formates quel es geometric interpolat in li serie A. P. ex.
li formate C 6: 114 × 162 es usat por lettre-covertes.

Li supra indicat númeres es li dimensiones maximal; it es tolerat un
diminution til circa 2 mm che li medial grandores.

// XXX NOTE: li marca original de págine -95- esset in li sequent
// paragraf:

Li DINormes esset adoptet ne solmen del guvernia e Industrie in
Germania, ma partmen e totalmen anc in altri states (Austria, Belgia,
Svissia, Holland, Svedia, Norvegia, Hungaria, Tchecoslovacia, Polonia
etc), etsi regretabilmen ancor ne existe un universal organisation por
normation international. Excludente desiras national e altri
preferenties special, e fundante sur rational considerationes, metric
sistema etc, li DINormes posse esser base por li normation in li futuri
economie europan. Adver in li landes anglo-american ili va successar
solmen
secun quant ta anc li metric sistema ja es introductet e sub condition
que interim ta ne va inradicar se li nov normationes national basant sur
li sistema secun inch.

It es grav que li comités quel stipula li normes, anc mey cuidar pri li
possibilitá de lor introduction in li practica. Nam li valore del max
bon sistema es van, si on ne have li potentie imposar it al homes. Just
pro ti cause it ha constituet se un comité special por controlar li
introduction del normes in li practica. Ti comité have li jure a veto
pri li projectes de omni comités special e pri revisionar les secun li
recent demandas del practica. Per ti intim e prudent juntion inter
practica e teorie ti valent labores successivmen conquesta plu vast
terren in li tot vive economic.

Secun publicationes de DIN e VDI.

[.author]
Ing. E. Pigal

// Stenografic sistemas e Lingue International {{{2
=== Stenografic sistemas e Lingue International

Du recensiones.

Ja in 1926 senior M. den Outer in Rotterdam ha adaptat por Occidental su
stenografic sistema Stenografie International (Cosmo-Stenografie, anc
Mondo), e ho-annu senior E. Pigal in Wien ha publicat Panscrit, un
adaptation por Occidental del stenografic sistema Scheithauer.

// XXX NOTE: li marca original de págine -96- esset in li sequent
// paragraf:

In li sistema de M. den Outer omni consonantes in su fundamental
alfabetic form es scrit per signes de un unic grandore. Por expresser li
vocales li sequent consonant es scrit in simplic, duplic o triplic
grandore e posit in divers positiones relativ al linea de scrition. Li
quantitá del vocales es expresset per diferent formes del juntiv
ascendent strecas. Li vocales have in ultra anc alfabetic signes.
Combinationes de consonantes in presc omni casus es scrit per li simplic
signes mettet apu unaltri con micri juntiv ascendent strecas, li
diftongos in li sam maniere ma sin juntiv strecas. Un direct
consequentie de to, que omni consonantes es expresset per signes del sam
grandore, es que li signes in parte postula 3 e mem 5 (li ch) simplic
movementes del manu. Malgré li manca de special signes por frequent
combinationes de consonantes li scrition per auxilie de mut juntiv
signes deveni fluent e secue tre bon li linea. Li parolimages have un
tre simpatic aspect ma es long in general, si ne curtat. Li curtativ
capacitá del quasi-simbolic scrition del vocales deveni efectiv solmen
si
li curtation per omission de parol-partes es tam fort, que solmen un
vocal e li sequent consonant deve esser scrit. In ti casu li consonant,
scrit in correct grandore e position indica anc li antecedent vocal. --
Li adaptation es habilmen fat, ma concerne presc solmen li alfabet. It
vell esser interessant haver un complet catalog del standardisat
curtationes de max sovent paroles e sufixes, necessi por general usada.
Li longore del parol-images fa desfacil li atingement de grand rapiditás
in scrition ma de un altri látere li selection del signes es excellent
de pur grafic vid-punctu, de quo resulta un ínapreciabil comoditá in
scrition.

Li adaptation Panscrit, sam quam su sistema original, apartene al gruppe
de sistemas, queles scri omni sones per absolutmen rigid alfabetic
signes, talmen que simil signes in different grandore indica different
sones, e que li position de un signe relativ al linea ne have influentie
a su signification. It es conosset, que per tal sistemas on posse
facilmen atinger grand rapiditás in scrition, e Panscrit probabilmen ne
fa exception de ti regul. Li similitá inter Panscrit e su sistema
original es suficent por que un person, conossent ti sistema, sin long
studia va mastrisar anc Panscrit. Li adaptation es bon perlaborat,
solmen li catalog del standardisat curtationes (in li brochura:
abreviationes facultativ) es ancor a completar.

Li importantie del stenografie in nor témpore es eminent in omni
cultur-landes, e por chascun national cultur-lingue on ha elaborat un o
pluri original stenografic sistemas ultra adaptationes de foren
sistemas. In li lingue international li stenografie deveni un complement
max essential e necessi. On mey pensar p. ex. al usation quam lingue de
congress. Durant que in un national lingue un sol stenografic sistema
vell esser suficent, proque omni hom qui besona stenografie vell posser
aprender li sistema existent in su lingue, in li lingue international un
sol sistema ne va suficer, tam long quam es usat diferent national
stenografic sistemas. Nam li persones, queles va besonar stenografie in
li lingue international, probabilmen in grand parte ja mastrisa alcunc
national sistema, e it va esser mult plu facil aprender un bon
adaptation del conosset sistema quam un original neconosset. De to
seque, que it va esser necessi adaptar a li lingue international omni
bon conosset national sistemas, e particularimen li sistemas de vast e
intensiv usation. In ti direction nu es fat du grav passus.

[.author]
Rafael E. Rehn

// NOTE: ci esset li marca original de págine -97-

// Li film va parlar {{{2
=== Li film va parlar

Ing. Kuechenmeister ha successat fotografar li son. -- Li combination
de luce- e sona-negatives procura li parlant film. -- On ne posse ancor
previder li possibilitás de ti film.

Li german inventor Heinrich Kuechenmeister ha successat filmar sones,
quam on fotografa images. Per li combination de ti sona-film con li
existent film de images il ha aportat to, pri quo altris ante il con plu
o minu success ja ha serchat plu anteyan: li parlant film.

Li «Vitaphone» e li «Movietone» ja existet ante ti ci parlant film. On
ja neplu audi pri tis. Sin dúbita on hat ductet li film ad parlada, ma
li maniere qualmen it evenit, esset tam complicat o tam íncert, que li
invention ne havet practic utilitá. Sur li altore, quel hat atinget li
tecnica, on devet trovar li solution del problema. It ne plu relatet
durant li ultim annus soluer li problema; it relatet li maniere de
solution. It ha esset precismen lu sam con li invention del automobil.
Li unesim product esset tam complicat, tam poc secur de explotation e
tam custosi, que li invention esset tre remarcabil, ma ancor ne bon
usabil. On devet inventer ancor mult plu, ante que presc omnihom posset
comprar un «Ford-ette».

It es li grand merite de ti ci nov parlant film, que it posse esser
explotat bonmen e do possede signification por li film-explotation.

Con auxilia de un microfon on fixa musica, parlat paroles e altri sones
in sam témpor con li image per li fotografic camera sur li film. Li
microfon, receptet in un curs-circul, capte li sones e transmisse,
egalmen quam che li telefon o li radio, li sona-undes electricmen a un
fortificator con lampes. Detrá ti fortificator ha esset incatenat un
lamp ardentari. Li luce de ti lamp es interruptet ye chascun vez e ya in
un ritme, quel coresponde al ritme del original sona-undes. Ti
rapidissim interruption ne es visibil por li ocul. Ili posse esser fixat
bonmen sur li rotant film. Sur ti ili apari quam clar e tenebros
lineas.

// XXX NOTE: li marca original de págine -98- esset in li sequent
// paragraf:

To ha esset racontat in rud strecas, qualmen on «capte» li son. Por li
representation on posse usar li ordinari film-projection-aparate. Deve
solmen esser montet un micri aparate, just tá, u apu li ordinari
film-image conrota li clar e tenebros lineas. In ti apparate reside un
sistema de objectives e un
lamp. Li serie de variant clar e tenebros micri lineas causa, que li
luce del lamp passat nu plu fort tande plu debil vers un tre particulari
organ, li tal nominat luce-sensitiv cellul. Ti cellul trova se denove in
un curs-circul. Li curs-circul ne lassa passar un curs quande ne cade
luce sur li cellul. Li rapid variation de tenebros e clar in li
luce-sensitiv cellul da curs-pussas in li curs-circul, queles have
denove li sam ritme del captet sones. Ti curs-pussas es fortificat, sam
quam che li radio e tande es ductet a un o pluri fort-parlatores. Quam
on vide, li action es tre simplic. E simplicitá es li marca de lu ver.

A qual postulationes deve satisfar li parlant film?

It deve esser servit habilmen; li custas acquisitiv deve esser ne tro
alt; li aparate presc ne deve postular reconstruction. Comprensibilmen
li sones productet deve sonar purmen e deve coincider precismen con li
image.

Nu, li apparate Kuechenmeister posse esser montet a chascun
projection-aparate in tri hores. De ulterior servition on presc ne
besona parlar. Li precie es atingibil por chascun cinema. Li accessories
es modic. Un stagnation es finit in quelc minutes, proque ne existe un
complicat machineríe in li aparate. E quo es lu principal: li son es
excellent e coincide precismen con li image. Quande Mussolini herisse se
in li strippes e aperte su bocc, on audi parlar «il duce». Quande un
scolseniora tappa in li manus, on aprende li son; on vide un danseressa
tener li ritme con li musica, quel on audi; e quande un pianist tucha,
on reconosse Chopin!

Noi ha videt e audit prova-rotar li film in li City-teatre in Den Haag e
ha sedet perplex in nor loge. Nam on pensa unquande pri li
possibilitás!

// XXX NOTE: ci esset li marca original de págine -99-

Adver li hodial film es basat sur tacer, ma li film parlant vell posser
mutar su caractere. Esque on va lassar parlar chef-films, film-dramas?
Noi espera que ne. Un film ya nequande va parlar vermen. Quant on save
anc aproximar li natura, it es e dura esser un ombre-lude sur un blanc
toale. Ti ombres ne posse parlar. Ne nu e nequande! E li film-arte, quel
just prunta su tempo a su tace, vell retroear ínmediatmen a un sorte de
fotografat scen, quande li parlat parol vell modificar su propri specie.
Li munde del film es un tot altri quam del scen. Solmen poc a poc noi ha
renunciat considerar li film quam un paralel o un copie de un existent
arte. Li film-arte ocupa un propri plazza inter li artes. Li absolut
stil del film-arte
ne ha esset trovat ancor, ma li resultates, til hodie acquisitet,
justifica li crede a un plu aprofundation e elargation.

Támen li cinematografie divide-se in du partes, queles diverge sempre
plu. Li dramatic film-arte forsan va haver poc avantage del parlant
film, ma li cultur-film gania per to un tot nov munde. Li films de
instruction, scientic e documentari deveni plu util e plu rich, quande
ili posse anc fixar e reproducter li sones.

Famos musicantes va reciver per li parlant film un portrete, quel va
restar conservat por li homanité. To vale anc por famos sceneros,
erudites, oratores, statmannes, reyes, etc. Chascun historic eveniment
va esser fixat hodie tam per image quam per parol. Li scol-cinema va
profitar enorm per it. On ne posse previder li númere de possibilitás.

Ing. Kuechenmeister ha portat su invention unesimmen a Nederland, proque
il es mettet in li ocasion per Nederlandan capital far su experimentes.
Quáncam li product es simplic, li preparant labor ne ha esset talmen.
Hodie li inventor ocupa se introducter su invention in li practica. Ti
expenses ne va esser recompensat per li vendition del simplic aparate.
Ing. Kuechenmeister es accustomat vider plu lontan. In ti aparate es un
tot industrie de parlant films. On va erecter un nov explotation de
films.

Bentost on ya va audir plu de ti remarcabil invention e to ne solmen in
li cinema. Nam li intention es popularisar li aparate per bentosti
furnition de un formate, quel es apt esser montet sur dom-cinemas.

[.author]
Ex «Nieuwe Rotterdamsche Corrant» +
Trad. Marius den Outer.

// Etiquette {{{2
=== Etiquette

Li etiquette es un form del selfdiscipline; in to consiste su
justification e su necessitá, precipue che ínmatur culturas e homes.

Sur li max inferior gradus it have li form del tabú. Poy it es religiosi
e moral usanties, poy li etiquette del corte e del militari discipline,
poy li bon ton, e quande in fin li hom ha atinget li max alt gradu de
etic perfection, it es li inscrit lege del tact. Regretabilmen li tact
ne posse esser atinget per education, it deve esser innascet, e ye
pluparte solmen pos cultura de mult generationes.

// XXX NOTE: ci esset li marca original de págine -100-

// XXX TODO: metter li marca de págine 101, quel manca.

Tant por li signification del nobilité.

Pro quo Japan durante un sol generation posset devenir plu civilisat
quam Grecia, Serbia, Bulgaria etc? Japan possedet un antic nobilité fort
in su etiquette, quel mancat a ti ta landes.

On me va monstrar quam refutation ye America. Ma qui esset do ti unesim
colonistes de America? Puritanes sever in lor mores, con old
traditiones! Li particule «de» es ci minu grav quam longannual
tradition. Li nobilité do solmen quam exemple del tradition.

[.author]
Julian Prorók (Ketzereien)

// Indianic paroles international {{{2
=== Indianic paroles international

Li american (indianic) paroles in li europan lingues es trovat in
suficent grand númere, specialmen in angles, hispan e portugales. Ma anc
li altri europan lingues contene un suficent númere de ili. Karl
Lokotsch in su etimologic dictionarium de tal american paroles in
german{blank}footnote:[Karl Lokotsch: Etymologisches Wörterbuch der amerikanischen
(indianischen) Wörter im Deutschen. Carl Winter, Heidelberg, 1926.]
cita 158 paroles, li etimologie de queles il explica. Ultra
geografic nómines, li nómines de plantes, animales e coses es li max
sovent. Inter ili noi trova ultra li conosset jaguar, boa, lama,
chinchilla, tapir, guanaco, wigwam, guano, caiman, anc altri paroles
quam uragan, hamac, chocolate, canú, cautchuc, chinin, cocain, condor,
copal, máis, macaco, tabac, tomate etc.

Interessant es li explicat signification de divers geografic nómines p.
ex. Amazonas descende del indian amassumu {equals} fracass de aqua, Chili =
frigid, Guatemala {equals} monte vomient aqua, Jamaica {equals} insul de fontes,
Cánada {equals} cité, Mississippi {equals} grand flue, Niagara {equals} aqua tonnerant,
Orinoco {equals} aqua rapid, Panamá {equals} papilion, Paraná {equals} mare, Paraguay {equals} aqua
del papagaye, Popocatepetl {equals} li monte fumant, Titikaka {equals} rocca de
plumbe, Uruguay: guira-gua hi {equals} aqua del multicolori avios, Yucatan {equals} in
li land del Yuk, Guito {equals} columbo, etc.

[.author]
E{dot} W.

// Subventiones por Cosmoglotta {{{2
=== Subventiones por Cosmoglotta

C{dot} K.-K-: 4 Doll.; Sra. Agnes v. Wahl-Reval: l Doll.; Dr. A.
Peipers-Köln: 5 R M; Regierungsrat Dr. Mell-Rudolstadt: 10 R M; Albert
Haldin-Eskilstuna: 25 sv. K. Cordial mersías.

[.author]
A{dot} D.

****
Eigentümer, Herausgeber u. Verleger: Gesellschaft Cosmoglotta, Mauer bei
Wien, Verantwortlicher Schriftleiter: Ing. E. Pigal, Liesing bei Wien.
Druck: Milan Nedvídek, Tábor.
****

// Cosmoglotta A 50 (1928-07) {{{1
== Cosmoglotta A 50 (1928-07)

Organ mensual del Association International Cosmoglotta

Consacrat al developation, propaganda e aplication del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 čsl. K

Annu VII -- Julí 1928 -- Nr. 50 (7)

ifdef::original-tocs[]

// Contene: {{{2
=== Contene:

- Changes e success, de Julian Prorók, pg. 101.
- Remarcas pri li studie de Occidental, de L. M. de Guesnet, pg. 104.
- Comité Explorativ por li Lingue International Auxiliari (CELIA), de
  A. Z. Ramstedt, pg. 109.
- Cronica, pg. 110.
- Reform del scrimachine, de Dr. Peipers, pg. 112.
- Subventiones, pg. 116.
- Erra, pg. 116.

endif::original-tocs[]

// Changes e success {{{2
=== Changes e success

Divers amicos de Occidental sovente sub influentie sive de lor propri
lingue matrin, sive del usat til nu lingue international (max sovente Ido) proposi
changes max sovente ínpremeditat e ínacceptabil. Ili oblivia que un lingue
international sammen quam chascun lingue national natur-crescet es quasi un
organisme o almen un unitari producte de arte. Li ver amelioration e
progress de un lingue natural producte se ne per ukas de introduction de
ti o altri parol, regul o form, ma per quasi creativ act de persones
apartmen profund hant penetrat in li spíritu del lingue.

On conosse li fate del noviformationes de nationalistic scientistes e
teoreticos! To deveni de to que ili ne senti e do ne posse sequer li
«spíritu intern» del lingue.

Anc un lingue international have su spíritu intern. Si it ne es producte de long
evolution natural, it tamen es submisset al sam leges de unitá e
harmonie intern, quam ya anc omni producte de arte. Nam un lingue, sive
natural, sive artificial, es sempre un harmonic producte de arte, sive
populari sive individual, ma nequande un compilation colectiv.

Do on anc ne posse corecter e reformar it. Esque jamá on ha provat
correcter li egiptian arte, o li pre-rafaelistic picturas? Esque li
capell-mastros executent li ovres de un compositor ha jamá proposit le
changear ci un passage o ta un harmonie? Yo nequande audit pri tal
coses.

// XXX NOTE: ci esset li marca original de págine -102-

Si li ovre ne place al chef del orchestre, il sive execute un
composition de un altri autor, sive composi self un propri composition,
o mem il reproducte it in su propri maniere, e tande it depende del
musical publica introducter li nov variation del capell-mastro, sive
persiflar le pro li depravation del originale del compositor.

Ma ne omni mem excellent capell-mastro es anc un bon compositor. E in
omni casu capell-mastro es sempre un hom musicalmen tre erudit e con fin
sentiment. Quo on vell dir si anc li musicantes del orchestre o mem li
extern publica vell postular changes e reformes? On vell rider! Ma in lingue
international ne solmen chascun adherent, ma anc persones queles tre superficialmen
ha foliat in un curt grammatica o un numeró del jurnale, veni con su
consilies e reform-propositiones, presc sempre absolut ínmotivat e ja
mem sovente tractat sur li págines de nor organ.

Probabilmen ili pensa que li autor del lingue international ne have altricos a far quam
responder les ye lor sovente inept questiones o discusser con ili pri
proposit changes, o defender li justitá e aptitá de chascun singul
electet parol o form grammatical.

On vermen ne comprende pro quo omni ti reformistes ne junte se in
constitution de un reform-societé por ta colectivmen elaborar un nov
absolut perfect e ideal lingue quel va placer absolut a omnis. To ya
vell esser lu max convenent.

Advere li exemples historic ne es tre incorageant. Li circul juntet
circum li revúes Linguist, Correspondense internasional, Lingua
Internationale etc, e poy li reform-moventie del Ido-Delegation juntet
circum li organ de prof. Couturat Progreso, ne ha successat. Li unesim
esset un pur babillada quel ne hat productet necos positiv, e li duesim
un societé por colectiv reforma de Esperanto, quel nu ja es in
dissolution durant que Esperanto es ancor in plen vive.

Do ambi colectiv labores ha fat fiasco, quam ti quel volet fundar un
general fundament sur quel on vell posser constructer li lingue international, tam li
altri quel basat se sur un pret sistema quel on volet reformar.

Pri un ver success on posse parlar solmen che Volapük e Esperanto. Ambi
pret e complet harmonic productes de arte de genial persones, queles
strictmen refusat omni reformas in lor personal labore.

// XXX NOTE: li marca original de págine -103- esset in li sequent
// paragraf:

Ti restriction esset lor fortie; ma it es anc li cause del limitation de
lor activitá tam areal quam temporal. Volapük ja ha
morit pos fenomenal luminosi ascension e curt florescentie, pro absolut
rigiditá. Esperanto ha ascendet plu lent e nu vive ja 40 annus, ma anc
it va sequer e dar loc a un altri lingue international plu adaptat al postulationes
modern.

// XXX FIXME: Confirmar «de de Fils» o «de Fils»:

E in tal processu on posse vider li ver lege de vive in li tot natura:
Li sam individuo o mem specie biologic conserva su fundamental form e
tolera variationes solmen in limitat gradu, quande li changeat
conditiones de vive postula un plu grand mutation, a quel ti organisme
ne es apt, it mori e fa loc a altri nov plu adaptat organismes. To es li
etern constant grand lege del natura quel monstra se in omni branches
del vive, anc in li historic e civilisatori progress del homanitá.
Long-durant constantie del form e poy sive morte, sive curt quasi
explosiv mutation (quam che Oenothera biennis observat de de Fils) con
nov long constantie. Ne chascun specie es capabil a tal regeneration
Phoenixatri, ma ti qui have ti fortie es privilegiat.

It es clar que max strict secuente li leges del natura on va successar
max bon. In industrie e economie li exemple de Ford es max actual e
instructiv. Il concentrat se ye un sol tip de automobil suficent bon e
populari. Trans mult annus il conservat ti tip e usat omni su forties e
organisatori talentes a simplificar li production e per to far it plu
accessibil e populari. Li Ford esset li max expandet automobil. Ma li
tecnica marchat adavan e atinget in su evolution plu bon tipes. E on ne
volet plu Ford. Advere il esset mult minu car e accessibil quam li
altris, ma to esset su sol avantage. Do il devet morir, ma per subit e
complet transition a un totalmen nov sistema ligant li bon qualitás del
anteyan, su modicitá e popularesse con omni progress del tecnica e
scientie, il nu fa grandissim concurrentie al max bon sistemas.

Li quasi fenomenal success de Ford, quel mem ha ductet a un atentate ye
su vive, monstra nos ancor un vez clarmen li grand linea sequend, secun
li general lege de natura! Zamenhof ha sequet li sam via paralel a Ford
e forsan si li genial mastro de Esperanto vell viver ancor hodie, il
vell sequer li exemple de Ford; ma li epigones es principalmen occupat
per myop conservation de revenues. Ili ne comprende, que anc Ford ha
actet just pro ne perdir li revenues. Ma Ford e Zamenhof es genies.

// XXX NOTE: li marca original de págine -104- esset in li sequent
// paragraf:

Resumante lu dit, noi posse vider que successat ha ti, qui sequet strict
un conservation de form e elaboration de metodes popularisant e
facilisant li aquisition. Tis qui sempre
changeat, ne ha atinget necos, quo sive ha impedit li nascentie, sive
causat un prematur morte. It es do clar, que noi nequalmen deve sequer
li tactica de Ido, si noi ne vole far suicidie (selfmortation), ma
solmen ti monstrat unesimmen de Zamenhof e poy de Ford.

[.author]
Julian Prorók

// Remarcas pri li studie de Occidental {{{2
=== Remarcas pri li studie de Occidental

Li persones conossent Esperanto o Ido e havent li practica de ti
lingues, sovente es un poc trublat quande ili comensa li studie de
Occidental. Lor spiritu ha adaptat se a formes artificial e contrari al
usanties del grand cultural lingues. Ili do deve readaptar se quam un
music-studiant quel ha studiat per un fals instrument e de quel it es
necessi refar completmen li orel.

Esperanto es incombrat de artificial o mutilat paroles, de grammatical
regules desfacil a aprender. On deve liberar se de omni ti ballast.

Ido es precipue li ovre de du mannes con un tre grand merite e queles
aportat un considerabil amelioration a Esperanto. Professor Couturat,
matematico e logico remarcabil, ma de quel li fundamental erra esset
considerar li lingue international secun un vis-punctu tro teoric e
filosofic. It resultat de to un formation de paroles extremmen subtil,
quel obliga li usantes del lingue changear lor maniere de rasonar e
pensar. Sr de Beaufront, li duesim patre de Esperanto, ha conservat (de
su long propaganda por li lingue de Dr Zamenhof) un maniere de
discussion sat special e scolastic. Malgré mult articules, il ha nullvez
refutat directmen li principies de Occidental. Il ha criticat quelc
detallies e in plu il ha fat un heteroclit mixtura de formes de
Occidental, Medial, Latino sine Flexione etc. Sovent mem il ha creat
fantom-argumentes por posser abatter les plu facilmen.

In li lingue international es principies queles es teoricmen perfect, ma queles ne
resiste al practica. Li fonetic ortografie, li principie: «un líttere =
un son», transforma omni international paroles per un russ-polones
ortografie e producte ti monstrus: paco (pace), komerco (comercie), kazo
(casu), caro (tsar), speco (specie), kuracar (curar), etc.

// XXX NOTE: li marca original de págine -105- esset in li sequent
// paragraf:

Li rigiditá de derivation deforma un considerabil númere de
international paroles e producte subtilissim formes quam: nacional
e internaciona, martelagar e brosar, bazizar e fondar, aristokrataro e
demokratio, reguloza e elementala, establisuro e redakterio etc.

Li usada ha pruvat que li lingue international have null beson a un logica plu rigoros
quam li cultur-lingues. Li scope de li lingue international ne es far logic filosofie o
crear un nov maniere de pensada, ma unicmen far se comprender. Un
expression ínlogic ma comun a omni cultur-lingues, es preferibil a un
expression logicmen ínattaccabil ma contrari al custome. Li grand
frances linguist Darmesteter in su libre «Li vive del paroles» dit (pag.
117): «Li homes, por intercomunicar su idés, recurre instinctivmen a un
«ensemble», a un sistema de natural signes queles sin cessa modifica se,
in li témpore e in li spacie, sub li action de leges fisiologic e leges
psicologic; ma si solmen li max grand parte del homes intercomprende per
ti sistema, ti-ci ha dat li servicies queles on posse demandar de it.
Just pro to mem li erras de logica, li anomalies, si solmen ili es
acceptat de omnis, cessa esser anomalies, e deveni formes legitim del
pensa. Tal es li fundament del principie que li regul del lingue es
dependent del sol usantie».

Lu max facil es to quo on ja conosse e li ver facilitá ne es in li
simplicitá ma in li facilitá de practic aplication. Pro quo far un
grammatica in 16 paragrafes si un grammatica de 32 paragrafes es plu
practicabil, aplicat plu facilmen e minu choca li customes.

Li derivation in Occidental es mult plu flexibil quam in Esperanto-Ido e li
sense del sufixes es minu rigid. In li majorité del casus on incontra
fatalmen li sufixes ja usat in frances, angles, german, italian, hispan,
sved etc. On deve notar que mult sufixes have un sense tre vicin e posse
esser facilmen usat un vice li altri quande it ne es necessi haver un
absolut tecnical precision. Ti casu existe in omni lingues, p. ex. in
frances: effacement e effaçage, enfournage e enfournement etc.

// XXX NOTE: li marca original de págine -106- esset in li sequent
// paragraf:

Malgré que li sense del afixes ne es tam rigid quam in Esperanto-Ido
Occidental es tamen un lingue regulari. In li auxiliari lingue on ne
forma, in omni moment, paroles per derivation, ma prende les tot pret.
Tamen si li parol manca, o si on besona crear un nov parol por un nov
notion, it es necessi haver li medie far it regularmen. Sammen quam in
Ido, li parol desbon es just e va esser comprendet (ma li adept tre
rapidmen va adopter li max usat form: mal), sammen in Occidental li
parol «aervolada» ne es fals, ma preferibilmen
on va usar li form: aviation, quel have li avantage esser ínartificial e
international.

Ti flexibilitá in derivation, quel permisse reconstituer regularmen li
international formes, es retrovabil anc in li ortografie.

It ne es nullmen un crímine ne reduplicar li consonant omni vez quande
it ne modifica li son, e it es permisset sin ínconvenentie in practica
scrir aprender o apprender, oficie o officie. Sammen it es plu bon scrir
filosofie e ortografie, ma on ne va impedir li scientistes usar li
ortografie quel les es accustomat e scrir philosophie e orthographie. Ma
on deve respectar li casus u li duplic lítteres modifica li sones e es
necessi por distinter li sones curt e long: casse e casu, ross e rose,
brass e brase, bar e barre etc.

E si li puristes e li cisentes de capilles invoca li sacro-sant
principies, noi deve responder que in german on ancor trova: Contor,
Kontor o Comptoir, Concert o Konzert, Büro o Bureau, e in frances:
échalier o échallier, longuerine o longrine, dessiller o deciller,
chalan o chaland, bonbonne o bombonne, vagon o wagon etc.

On deve ne obliviar que in un lingue on basa se precipue sur li
instincte e custome e que on aprende li lingue international plu facilmen si it contene
un plu grand quantité de international formes comun a omni lingues. Li
autor de Occidental, sr de Wahl, in contrari a li max mult fabricantes
de interlingues, ne es un absolut teorico, ma pensa sempre pri li max
grand facilitá por li interessates. Pos har consacrat 30 annus al studie
del problema del derivation il finalmen ha trovat li solution. Ma il ne
es un hom quel posi li principies súper li practica. Vice serchar
aplicar li lingue al principies, il ha trovat li principies pos un long
studie e descomposition del international comun vocabularium. Li
problema del derivation es li max important. Si per li derivation on ne
posse retrovar li international formes, li tot base es fals e it es
ínpossibil que li lingue va posser usar li comun vocabularium
international. In ti casu it va esser necessi reconstructer completmen
li scientic e tecnic terminologie, un ínpossibil labor!

Li question de li lingue international per Occidental ha intrat in su definitiv
periode, pos li experienties de Volapük e de Esperanto-Ido. Tamen ti
experimentes ne es perdit, nam un question tam complex quam li lingue international
posse esser soluet solmen per un serie de succedent provas queles
monstrat li erra-solutiones.

// XXX NOTE: ci esset li marca original de págine -107-

Naturalmen Occidental ne es finit e certmen anc Occidental es
perfectibil. On ha posset criticar detallies e isolat paroles, ma null
ex su fundamental principies. Occidental ha realisat li application del
maximum de internationalitá in li grammatica e in li vocabularium. Ti du
punctus ha esset negliget per li Comité del Delegation por Adoption de
un lingue international in scop obtener un compromiss sur li base de Esperanto pro su
relativ difusion, e pro to on ha conservat li absurd sistema de finales
e li artificial conjugation (Vide li consilies de Prof. Förster in li
protocoll del labores del Delegation págine 26).

Li autor del present articul, quel have un experientie de plu quam 20
annus e in Esperanto e in Ido, posse declarar que il ha aprendet
Occidental extraordinari rapidmen malgré li grand desfacilitá provenient
de un perfect custom parlar Ido sammen quam su matrin lingue. Ma li
desfacilitá retornar al natural formation de paroles e frases, es
relativmen grand quande on es acustomat usar un hiperlogic maniere de
pensada. Certmen Occidental es mult plu desfacil por un habilissim idist
o esperantist quam por li ordinari hom. Pos tri semanes de studie, it es
in fact circa 30 hores, sin manuale, sin vocabularium national-Occidental, con
solmen un clave, li radicarium e li nr 41 de Cosmoglotta, il ha fat un
tre interessant experientie. Un austrian Occidentalist, sr Deminger,
visitat le. Ambi interparlantes esset de different nationalitá e li
visitator ne parla li matrin lingue del visitat. Noi ancor ne havet un
grand custome in parlada e it esset tande li unesim vez que yo parlat
Occidental. Ma pos quelc minutes li conversation devenit sempre e sempre
plu fluent e pos du dies, it es pos circa six hores de interparlada, li
conversation esset perfect e tre rapid. Plur altri idistes posse atestar
li facte. Existe quasi null diferentie de pronunciation; e li
intercomprension, mem pri temas tecnical e political, esset excellent.

Quande on ha abandonat li maniere de rasonament artificial de Esperanto-Ido,
li usada de Occidental deveni tot natural e on scri e parla it
instinctivmen.

// XXX NOTE: li marca original de págine -108- esset in li sequent
// paragraf:

Noi expresse li desir que li adeptes de Esperanto e Ido va esser
conscient que, malgré sacrificationes considerabil, ti lingues ha
atinget null success. Li adhesiones platonic del societés e official
corporationes significa nullcos. Ti lingues ne difuse se practicalmen.
Ma, serios homes ne deve obstinar se in un fals via. Si quelc excellent
propagandistes obstina se in propaganda de lingues, queles por devenir
utilisabil, deve
reconstructer li tot scientic e tecnic lingue, it es un grand erra,
imputabil forsan a manca de general cultura. Li entusiasme, in ili, es
victor del rason. Ma li tecnica ne cuida pri entusiasme, ma pri efect.
Solmen un lingue alliant li maximum de internationalitá con li
regularitá, conciliabil con li facilitá, posse atraer li interessates.
Ne per tornar li dors a omni international customes on posse interessar
li homes por li lingue international. Ti lingue ne deve esser inventet. It existe, in
potentie, in li grand cultur-lingues; it suffice extraer it. Secun un
constant practica e studia del mundolingues on posse declarar que
Occidental es actualmen li tip max evoluet in ti direction, li lingue
quel monstra li just direction in li evolution del mundlingue.

Forsan, it es un agreabil e facil subject de joca, on posse dir, que noi
es teoricos sempre íncontent, ma it ne es nor culpa, si li question del
mundlingue progresse omni die. Nor nepotes va esser felici trovar fat li
grand labor de ti quasi prehistoric periode del mundolinguisme. Anc es a
remarcar que por li unesim vez, in Occidental on trova un lingue quel
considera plu mult li practica quam li max bell teorie, quel possede li
minimum de artificialitá e quel posse prender li motto «Omnicos quo es
international es mi».

Nu con li flexibilitá de Occidental, quel ha liberat nos del rigiditá
del anterior sistemas, noi posse progresser sin ruptura. Li grand judico
inter li mundolinguistes va esser li maximal internationalitá in
grammatica sammen quam in vocabularium. On posse far li max bell
decretes, cantar in Esperanto «Noi va restar fidel», li vive es nor
mastro. Nu it es ínpossibil strangular li Occidental-movement, it va
atraer omni mundolinguist quel posi li grand idé de mundlingue súper li
particulari desires.

[.author]
L{dot} M. de Guesnet.

// Ove de Columbo {{{2
=== Ove de Columbo

In li fine del 18-ésim secul li Academie Frances de Scienties posit li
secuent question: «Pro quo mem ne un gutte superflue, si on da un pisc
in un aquarium plen-plen?». Li Academie permisset un termin de un mensu
por meditar. Li scientistes scrit long tractates e fat mult discurses
pri li problema. Ma li questionant corporation repulset omni response.
In fine it proposit que on ante omnicos mey examinar li question per li
experiment e on va posser convicter se pri que li aquarium … ya
superflue.

[.author]
Ughetti

// NOTE: ci esset li marca original de págine -109-

// Comité Explorativ por li Lingue International Auxiliari (CELIA) {{{2
=== Comité Explorativ por li Lingue International Auxiliari (CELIA)

In usation experimental.

// XXX NOTE: Gramatica.

// XXX TODO: Marcar autor.

// -age {{{3
==== -age

(AZR) por -age e -agie, inter queles un strict diferentiation causa
hesitas e erras. Li scrition per -age restaura li natural grafic image
de mult paroles: patronage, equipage, rafinage, plantage, etc. In omni
lingues existe solmen un suffix: -age (FAD), -aggio (I), -aje (H), omnis
descendent de L. -aticum. Tal paroles quam foliage e plumage coresponde
a adjectives-participies foliat e plumat, etsi finit verbal formes ne
vell exister.

// -esc {{{3
==== -esc

(EP, AD, AZR, EW), adjectivic suffix, indicant drastic, assertet
similitá, inventet comparationes, precipue pri persones o entes:
gigantesc, follesc, infantesc, etc.

// -ett- {{{3
==== -ett-

(AZR) general diminutiv infix: 1) del subst. indicant persones: filio --
filietto, Anna -- Annetta. Posse haver anc un signification caressiv. 2)
del subst. indicant coses: statue -- statuette, libre -- librette,
historie -- historiette, carre -- carrette, cigar -- cigarette, rose --
rosette. Posse anc haver un signification simileant o substitutiv. -ette
directmen de verbal radica significa micri coses, usat por alcun scope.
3) del adj. brun -- brunetti, pallid -- pallidetti. Qualitá
approximativ. 4) del verbes: foliar -- foliettar, rider -- ridettar.
Posse anc haver un signification frequentativ.

// -oid {{{3
==== -oid

(AZR) international adjectivic suffix in li scienties, indicant de simil
specie o form: antropoid simio, negroid race, romboid figure, muscoid
plante, metalloid elementes.

// -id {{{3
==== -id

// XXX NOTE: li marca original de págine -110- esset in li sequent
// paragraf:

(AZR) adjectivic suffix. In mult paroles de latin orígine es ancor
visibil un interessant antiqui latin sistema por derivar adjectives e
substantives de tal verbes, queles expresse que un person o cose es in
un fisic o psichic statu sentit o perceptet de un individue. (Anc valer
significa originalmen «sentir se bon, bon esser».) Li verbes es in
general primari, intransitiv. Li adjectives es derivat per -id del radic
del verb, e expresse li qualitá caracterisant un person o cose in li
statu mentionat. Li substantives fini per -ore, es derivat del verbal
radic, e expresse li statu self. Ci un curt liste: (verb -- adj. --
subst.): caler -- calid -- calore, friger -- frigid -- frigore, paller
-- pallid -- pallore, valer -- valid -- valore, timer -- timid --
timore, horrer -- horrid -- horrore,
stuper -- stupid -- stupore, riger -- rigid -- rigore, teper -- tepid --
tepore, putrir -- putrid -- putrore, languer -- languid -- languore,
ferver -- fervid -- fervore, fluer -- fluid -- fluore, splender --
splendid -- splendore.

// Old {{{3
==== Old

(AZR) Occidental vel'i deriva se del Latin vetus -- vetulus -- vetlu -- veclu
-- veilu -- veliu e trova se in F vieux, vieil, H viejo, I vecchio e P
velho. It sembla do esser presc pan-romanic. Tamen it es multvez
constatat, que it es íncomprensibil mem a romanicos. In favor a vel'i ha
esset advocat, que de it on posse facilmen formar derivates: vel'ard,
vel'atri, vel'on, vel'ess, vel'itá, vel'ijar, etc. Ma ti derivates es
apen plu comprensibil, si ne miscomprensibil, pro H vellon, A velleity,
etc. It es sempre plu important, que li sovent usat cardinal parol es
bon, quam rar derivates. Por un idé tam ordinari, tam frequent es
necessi, un parol natural, facilmen comprensibil, curt. Vel'i es
inconvenent anc pro li scrition per apostrofe (').

Noi do deve trovar un substitute por vel'i. Ancian e antiqui have su
special significationes e es ínusabil quam general expression. Seni o
sen effecte tro mult mort latin e conveni plu bon a senil Latino sine
Flexione de Peano quam a un lingue international de actualisant direction.

Resta old, usat ne solmen in li grand lingue anglesi, ma conosset anc de
hollandeses, nordgermanes e scandinaves e, on posse dir, tra li tot
munde per li expressiones Old England, grand old man, old-boys, etc. Old
es bon quam paralel a yun: yun mann -- old mann es certmen plu attractiv
quam yunon e ve'on. In vice de vel'on e vel'ard on posse scrir old mann,
old fémina e forsan old-astro (cpr. A oldster), vel'ess -- etá o forsan
oldess (A oldness), vel'atri -- oldesc (A oldish) o senil e obsolet,
vel'ijar -- devenir old, etc.

// Nin {{{3
==== Nin

(AZR) vice ny (9), quel trova se in null lingue, e es por mult popules
desfacil a pronunciar. Nin es old angles. Derivates: ninesim, ninti,
ninuplic.

// Personal e possessiv pronomines {{{3
==== Personal e possessiv pronomines

Li majoritá del membres ha uniat se pri li secuent pronomines:

|===
| subj. | yo | tu  | il | illa | it | noi | vu  | illi (illos illas)
| obj.  | me | te  | le | la   | it | nos | vos | les (los las)
| pos.  | mi | tui | su | su   | su | nor | vor | lor
|===

// XXX NOTE: li marca original de págine -111- esset in li sequent
// paragraf:

Un detalliat discussion ha durat long pri li personal e possessiv
pronomines in Occidental, causat per li constant critica del
anteyan formes, specialmen directet contra li form «mu», de quel li
substantivat formes es tro ínnatural. _Yo_, _me_ e _mi_ es pur hispan e in sam
témpore anc li max international. _Tui_ posse esser abreviat a _tu_, si li
principal parol seque: «tu libre», ma «li libre es tui». _Vu_ es frances,
_Vo_ trova se necú, e es evitand pro confusion con _yo_. -- Con
prepositiones posse esser usat e li subjectiv e li objectiv formes,
tamen solmen _me_ e _te_: con me, con te, con noi o con nos, con vu o con
vos, contra il o contra le, inter illi o inter les, etc.

[.author]
Li secretario: A. Z. Ramstedt.

// Remarca {{{3
==== Remarca

In futuritá noi va usar solmen ti nov formes adoptet por
experimentation. Li articules queles ja esset compostet alor li votation
del Comité Explorativ ancor va haver: _mi_ vice _yo_, _mu_ vice _mi_, _vo_ vice
_vu_, etc.

[.author]
Red.

// Cronica {{{2
=== Cronica

// XXX FIXME: Confirmar ca «de de Guesnet» o «de Guesnet»:

Li revúe «Plus Loin», mensual, red. M. Pierrot, 2 Rue des Haudriettes,
Paris, in su numeró de may favorabilmen recense li brochura de de
Guesnet: «It es un efortie quel sembla har dat un resultat plu simplic,
minu complicat quam Esperanto».

Durant li pentecost-festas, li Occidental-Buró de Paris esset visitat de
Ing. Thibault (Angers) e Instructora Colas (Souday).

Li formularium de adhesion e declaration de principies del association
«Li amicos del En-dehors» es publicat in Occidental.

[.author]
L{dot} M. de G.

// XXX NOTE: li marca original de págine -112- esset in li sequent
// paragraf:

Ye li 21 april li membres del Romanda Ido-Societo (R. I. S.) ha reunit
se in Lausanne por studiar li actual situation del lingue international in li munde e
por fixar li futuri labores del Societé. Sr Ric. Berger e sr Fred.
Lagnel presenta rapportes pri Esperanto, Ido e Occidental con multi
documentes extraet de jurnales e de epistules. Poy li filolog A. Creux
analisa li du lingues Ido e Occidental, demonstra li evident superioritá
de Occidental contra Ido e conclude que del comparation impartial e objectiv
inter li du lingues apare clarmen que Occidental es vermen superior a Ido per
su dictionarium realmen international, per su ortografie historic, per
su grammatica analitic plu facil, per su derivation natural e regulari,
per su immediat comprensibilitá. In consequentie il invita li present
mundlinguistes transir ad Occidental, qualmen ante pluri annus li majorité de
ili ha passat de Esperanto a Ido, sempre marchante in li direction del
progress. Poy comensa li discussion, e, pos tri hores de grand
labores, li R. I. S. mori tranquilmen e nasce li Sviss Association por
Occidental (S. A. P. O.) con li comité sequent: presidente: Sr Ric.
Berger (Corcelles près Payerne, Vd; ex-esperantist, autor de 2 brochuras
por li propagande de Ido), vice-presidente: sr A. Creux (à Rue,
Fribourg; ex-esperantist, co-autor de un aprension-libre por Ido),
secretario: sr Fred Lagnel (Chapelle, Vd; ex-secretario del Internaciona
Ido Radio-Klubo) e vice-secretario: sr E. Mayor
(Occidental-Secretariatu, Chemin du Mont-Tendre 14, Lausanne;
ex-idist).

[.author]
A{dot} Creux

Organisat del progressist mundlinguistes de Svissia un duesim
conferentie evenit in Bern li 3 junio, sub li presidentie de sr Dr
Schrag, inspector de secundari scoles e autor de un aprension-libre por
Ido. Li 12 participantes representant li max important gruppes idistic
de Svissia e li «Sviss Association por Occidental» (S. A. P. O.),
discusset li recent situation mundlinguistic. Sr René de Saussure, autor
de un project Nov-Esperanto, esset anc invitat e exposit su criticas pri
li regules de derivation de Ido. Omni presentes concordat que li sistema
de Couturat deve esser abandonat max bentost possibil. -- On parlat in
Ido, Occidental, Nov-Esperanto, frances e german, ma it es remarcand que
on mult plu bon comprendet se per Lingue International, támen rarmen
usat in li vive, quam per lingues national. -- Li Idistes finalmen
votat li resolution sequent: «Li progressist sviss Idistes reunit in
Bern li 3 junio, hante audit quelc ex-Idistes, in present
Occidentalistes, e discusset li actual Ido-problemas, repeti que ili
considera Ido quam reformabil, declara voler expectar li Ido-Congress in
Zürich e reserva se plen libertá de action pri eventual resultates del
congress». -- Sr Major Tanner, qui ante quelc annus mult efortiat uniar
li Idistes e Esperantistes, adheret a Occidental, samtemporanmen quam Dr
Aschwanden, President del Ido-Gruppe de Biel, e sr J. Denzler, un del
max ancian Idistes de Svissia.

[.author]
Ric. Berger

In li numeró 8 de «Ergo», jurnale por li studentes de Uppsala (Svedia),
sr Dr C. E. Sjöstedt ha insertet un articul, intitulat: «Bon sense in li
question de lingue international», in quel il tracta li tema del inpossibilitá de
Esperanto e li tendentie del Esperantistes prender judicies pri
Occidental quam judicies pri Esperanto. Li articul exposi pro quo
Esperanto va ceder a Occidental, li lingue del paroles international.

[.author]
Albert Haldin

// XXX NOTE: ci esset li marca original de págine -113-

Li Societé Occidental, Uppsala, Svedia, instituet ja in januar ho-annu,
havet su unesim Session official li 24 april, quande sr C. E. Sjöstedt
fat un discurs pri Occidental. Li societé prepara li edition de un
propaganda-brochura.

[.author]
C{dot} E. S.

In «Deutsche Kurzschrift», Duisburg e Frankfurt a. M., may, sr Pau Nagel
publica un interessant recension de «Occidental», ex quel noi extrae li
sequent passus: «Occidental apoya se tam plenmen sur li lingues europan
que su adherentes comprende e scri it egalmen, sin que til nu existe
manuales. E. de Wahl finalmen reducte li mudlingue al simplicitá e
brevitá del angles. Frequent paroles es monosíllabic: es, da, fa, sta,
di, scri, ha. Li superflui finitiones del Esperanto es eliminat, sammen
anc li desfacilitás grammatical (acordation del adjective, obligatori
acusative) de ti lingue … Occidental conserva li original accentuation
del natural lingues. Pro to it usa accentuat lítteres, queles Ido sin
justification ha attaccat … Ancor ne existe un mundlingue, ma solmen
projectes de un tal, quel sempre plu converge. Malgré omni
favorisationes Esperanto ne posse introducter se in circules de scientie
e comercie, pro que it have divers mancas tro evident. Del projectes
aparit desde Esperanto, Occidental es li max considerabil; it es li max
proxim a un ideal europan lingue commun, e pro to it certmen have bon
chances». Li autor critica li plurisensitá de quelc sufixes e
sufixoides, (p. ex. -graf e -metre por persones e objectes). Li lingue
international totalmen ne deve esser simultanmen anc un absolut
«rational» idioma, quo es un utopie, quam monstra li evolution del idé
desde Volapük. Ja Esperanto have -ujo por 1) landes, 2) árbores e
arbustes e 3) reservuores, vases. Li problema del Lingue International
existe pro li multiplicitá del lingues national, ne pro lor intrinsic
ínsuficentie. Adplu li autor di que adherentes de Occidental recomanda al laico
apprender unesimmen Esperanto; il tande va comprender anc Occidental e plu mult
apreciar su avantages. To es partialmen just pri li aprension de Occidental si
on ne save un del grand lingues de Europa e li paroles international; ma
por li expressiv usation noi ne posse consiliar li anterior studia de
Esperanto, per quel li disciple acustoma se ínnaturalitás impedient li
corect application del quasi-natural lingue Occidental.

«La Lettura Stenografica», Napoli, may, e «Rivista degli Stenografi»,
Firenze, april, anc iniciat per PANSCRIT (adaptation Occidental del
Stenografie Scheithauer) raporta pri Occidental e Cosmoglotta.

[.author]
E{dot} P.

// XXX NOTE: ci esset li marca original de págine -114-

In Heroldo de Esperanto nr 15 on posse leer li sequent appelle al
Esperantistes: «Li dan radio-stationes Kopenhavn e Kalundborg subitmen
ha cessat li Esperanto-radio-emission. Til nu venit solmen poc protestes
e on pretende que li interesse ne es sufficent grand in extrania.
Samideanos! … Ples scrir strax e in masses un curt invitation pri nov
Esperanto-programm-resumés … Li affere es gravissim, proque li station
K{dot} es un del max bon stationes in Europa. Ples scrir strax!» -- Per
altri paroles, li esperanto-adherentes, egal ca possedentes de
radio-receptor o ne, per epistul-masses mey evocar li idé que tre mult
persones es interessat pri Esperanto-radio. Do apert appell a
mistification. «Quo usque tandem …»?

[.author]
J{dot} P.

// Reform del scrimachine {{{2
=== Reform del scrimachine

Li max bon scrimachines ha esset constructet per li Americanos. On
conosse li excellent sistema Underwood, quel ha esset imitat per presc
omni altri fabricantes, pro que it ha soluet li problema del scrimachine
con visibil scritura in modellari maniere.

Ma ancor pluri altri tecnical problemas resta a soluer in li
construction del scrimachine.

Por accelerar li scrition on ha inventet un special sistema de scrition,
li «sistema del deci fingres»: li scritor ne usa, quam til nu (o almen
antey), solmen un o du fingres, ma omni deci fingres, li du manus resta
sempre in li sam situation, chascun fingre tippa sur li sam tastes. P.
ex. li litt fingre del levul manu tippa solmen sur li tastes w, a, y,
queles it posse atinger sin alteration del situation del tot manu,
solmen curvant o extendent{blank}footnote:[To ne es absolutmen just,
ples vider plu infra.];
li quadresim levul fingre (fingre de
anell) tippa solmen sur li tastes e, s, x; li triesim (medial) sur li
tastes r, d, c; li duesim sur li tastes t, f, v; li pollices solmen sur
li (lineal-) taste de spacie (taste de progression); in simil maniere li
fingres del dextri manu apartene al sequent tastes: 2: z, h, b; 3: u, j,
n; 4: i, k, m; 5: o, l, comma. Resta ancor quelc tastes (q, p, g),
queles es tippat per li micri o li duesim fingre. Anc to es possibil sin
mover li tot manu, solmen per un litt distension del mentionat fingres.

// XXX NOTE: li marca original de págine -115- esset in li sequent
// paragraf:

Li consequentie es, que li manus ne besona saltar súper li
tastatura ad ci e ta, per quo sovente li just taste es fallit; in
contrari, chascun fingre sin exfortiar e ínfallibilmen trova li just
taste, sin alcun motion horizontal del manu, quel move solmen vertical
por presser li taste ad infra; ma li labore de serchada del just taste
es presc totalmen abolit. Per to on posse multiplicar li rapiditá e li
securitá del scrition.

Ma on strax vide que li arangeament del tastes ne es adaptat al natural
form del manu e del fingres e al motion del fingre-pintes. Li axe del
manu-articul es situat obliqui, ne paralel al ranges del tastes, e li
motion del fingres (curvation e extension) ne eveni in vertical planes,
ma anc ti ci planes es obliqui. Do, por adaptar li tastatura del
scrimachine al sistema de deci fingres, on vell dever transformar li tot
construction del scrimachine; forsan ti ci problema posse esser soluet
per electric impulsion del tip-leveros vice li mecanic.

Mi adjunte ci un esquisse del proposit form del tastatura:

It comprende se que ye mi arangeament li lítteres neplu posse esser
plazzat quam ye li max mult machines in li órdine «q, w, e, r, t, z, u,
i, o, p» etc.; ma secun quel principie on deve plazzar les? Nu, li
sistema de deci fingres, quel vole utilisar li anatomic possibilitás del
homal manus, postula que li max habil e fort fingres, li duesim (index,
demonstrator) e triesim (medial) deve tippar li max frequent lítteres, e
li minu habil e fort fingres, li quadresim (anell fingre) e quinesim
(litt fingre) li minu frequent lítteres. Li frequentie del lítteres
difere in li divers lingues; in li esquisse yo ha prendet quam modell
nor lingue Occidental, in quel, secun un calculation superficial, li
frequentie del lítteres es caracterisat per ti ci serie:

// XXX NOTE: ci esset li marca original de págine -116-

e, s, a, n, i, t, r, l, o, m, c, u; d, p, h, b, q, x, y, f, v, g, j, w,
k, z. Do yo ha atribuet li max frequent líttere e al dextri duesim
fingre (index) in su medial, e do max comod postura (demí-curvat); li
líttere s, proxim frequent, al levul index in li sam postura; e li
altris secun li sam principies repartit ye li divers fingres. Yo lassa
íncert, si un plu util distribution vell esser possibil; p. ex. li
medial (3) fingre posse esser considerat quam plu fort quam li index
(2); to mey esser decidet per li psicologie experimental.

Un ulterior impediment del sistema de deci fingres ye li present
construction es, que por scrir majuscules, un del du manus es fortiat
abandonar su plazze súper li tastatura e presser li taste de change
(taste de majuscules), arangeat ye omni sistemas levul o dextre del
tastatura, u li litt fingres es situat, quel es tro debil por manipular
ti pesosi taste. Por evitar to yo ha fat un tre simplic machineríe per
quel on posse manipular li taste de majuscules per li pede. Yo ha ligat
un corde ye li taste e ye un simplic pedale. On solmen deve tirar un poc
li scrimachine vers se súper li bord del table, por que li mentionat
corde ne fricte se ye li bord del table. Ma comprensibilmen ti ci
primitiv construction posse esser executet plu elegant e comfortabil.

Per li sistema de deci fingres talmen perfectionat li spiritual
laboreros va posser usar li scrimachine mult plu bon quam nu; lor
spiritual labore ne va esser íncomodat per li serchada del just tastes!

Pri altri problemas del futuri scrimachine yo vole scrir altrivez; p.
ex. li scrimachine sin claccant bruida …

[.author]
Dr. Peipers

// Subventiones per Cosmoglotta {{{2
=== Subventiones per Cosmoglotta

Dr. K. Schüppel-Parchim: 4,10 öS; Dr. W.: 32 RM; Gerald A. Moore-London:
10 pd; Prof. Dr. K. Asakawa-Yale University: l doll; R.
Sulliger-Weinfelden: 5 fr. sv. Cordial mersías.

[.author]
A{dot} D.

// Erra {{{2
=== Erra

In li articul «Normation» del ultim numeró ha insinuat se un erra
trublant li sense; in págine 93, linea 17 de infra, ples leer: Pro to
ili ne posse esser creat per resolutiones del majorité (vice:
revolutiones).

****
Eigentümer, Herausgeber u. Verleger: Gesellschaft Cosmoglotta, Mauer bei
Wien, Verantwortlicher Schriftleiter: Ing. E. Pigal, Liesing bei Wien.
Druck: Milan Nedvídek, Tábor.
****

// Cosmoglotta A 51-52 (1928-08/09) {{{1
== Cosmoglotta A 51-52 (1928-08/09)

// XXX NOTE: Ti numeró en es li viena muséo, solmen li covriment:
//
// http://anno.onb.ac.at/cgi-content/anno-plus?aid=e0g&datum=1928

COSMOGLOTTA

Organ mensual del Association International Cosmoglotta

Consacrat al developation, propaganda e aplication del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S = 1 doll. = 5,2 sv. fr = 4,2 RM = 33 čsl. K

Annu VII – August-Septembre 1928 – Nr. 51, 52 (8,9)

Numeró special dedicat al membres del Ido-Congress Zürich, 2 til 5
august.

ifdef::original-tocs[]

// Contene {{{2
=== Contene

- Psicologie interlinguistic, de Ric. Berger, pg. 117.
- Idés directiv e principies de Ido, de Ric. Berger, pg. 118.
- Duplic consonantes, de Ric. Berger, pg. 19.
- Tro mult suffixes!, de Ric. Berger, pg. 120.
- Suffix -ion, de Ric. Berger, pg. 121.
- Obliviates, de Ric. Berger, pg. 123.
- Apelle por solidaritá, de Ric. Berger, pg. 123.
- Qui es li autor de Occidental?, de Ric. Berger, pg. 124.
- Novial, de E. Pigal, pg. 125.
- Novam e Novial, de A. Z. Ramstedt, pg. 127.
- Un Progress?, de Albert Haldin, pg. 134.
- Índiscret question a Senior Jespersen, de Ric Berger, pg. 125.
- Cronica, de E. Pigal, pg. 126.
- Criterie de lingue international, de E. W., pg. 138.
- Quelc opiniones de sviss Idistes, pg. 139.
- Textu comparativ, de Karl Janotta, pg. 140.
- Noticies, de E. P., pg. 140.

endif::original-tocs[]

// Psicologie interlinguistic {{{2
=== Psicologie interlinguistic

// XXX TODO: Confirmar ca li paroles de Dudouy es dividet in du
// paragrafes:

Ancor nu, yo memora un remarcabil articul publicat de sr Abat Dudouy
in «La Langue auxiliare», julio 1914, quel exposit un fact psicologic
tre curios: «Si vu discusse», scrit sr Dudouy, «con un Esperantist, vu
ne have pena far le conceder li necessitá de mult reformas; strax il
agnosce que Esperanto vell esser plu bon sin li acusativ obligatori,
sin li plural del adjective, sin li inventet correlatives, … to es su
opinion privat e li ver, nam ti-ci ne es falsat de considerationes
sentimental …

Ma si vu questiona le pro quo il ne adhere a Ido, quel ha supresset
omni ti desfacilitás, strax li Esperantist indignat responde: a Ido?
nequande! … e poy … il comensa contestar li utilitá del reformas self,
queles il quelc minutes antey trovat necessi! …».

Evidentmen to es un contradition astonant, enorm, ma quant homan! Tant
homan que hodie noi constata li sam fact che li Idistes córam
Occidental.

// XXX NOTE: Ci esset li marca original de págine -118-

Noi conosse eminent Idistes, queles ante un annu demandat in Ido just
ti reformas, queles Occidental ha realisat (precipue in grammatica e
derivation). Ante 6 mensus, córam li progresses de Occidental, ti sam Idistes
scrit nos que li bonitá de ti formes ne es pruvat e nu, pos nor
adhesion a Occidental, ili trova que omni ti formes «es un regress»!

Yo vell posser citar Vos li casu de un excellent coidealist, quel
acrimen vole absolutmen e sistematicmen vider grav defectes in Occidental.
Por ex., il critica li -a por li feminin pro que un parol quam «matra»
vell chocar li Italianes! Noi responde que Occidental ne have matra ma matre,
pro que ti parol es ja feminin per se self e ne besona un finale
feminin. — «Ergo», responde nor amico, «Occidental have exceptiones, paroles
feminin ne fini per -a, quáncam ti -a indica ti sexu. Esque on posse
subtener un lingue tam desfacil e ínregulari?».

«Car senior», yo responde, «ante departer in guerre, ples solmen
remarcar que Vu vide li pallie in li ocul del altris» — «Senior, yo ne
permisse que …» — «Yes, ples remarcar que in Ido tam regulari Vu di:
«matro» e ne «matrino», quo constitue exactmen li sam exceptiones quam
in Occidental …»

It ne existe plu grand surdes quam tis, qui ne vole audir.

[.author]
Ric. Berger

// Idés directiv e principies de Ido {{{2
=== Idés directiv e principies de Ido

Córam li rapid progresses del conception occidentalistic li secretario
del Ido-Akademio sentit li beson redemonstrar li excellentie del
principies de Ido. (Vide «Ido», april 1928). Noi do va anc rediscusser
les.

// XXX NOTE: li marca original de págine -119- esset pos listun 2:

1) «Internationalitá del radicas (del radicas, ne del tot paroles
format)». Pri li principie inter parenteses noi responde: tant plu
regretabil. Un ver lingue international deve haver ne solmen radicas,
ma anc derivates international, e si Ido eliminat ti ultimes per un
mal derivation, to es un grand defect ne a exposir quam un principie!

2) «Autonomie pri derivation e composition». — Ples remarcar que
Occidental have anc ti avantage tam bon quam Ido. Ma li derivates de
Occidental es identic a natural paroles internationalmen conosset,
contra que li Ido-derivates, tro autonom, es artificial formes sovente
íncomprensibil.

3) «Unisensitá in li paroles e renversabilitá in li derivation». — Si
yes, noi questiona pro quo in Ido vocabules quam «nivo, pluvo» ne
seque li regules general del derivation; pro quo li resultate del
action «pluvar» ne es «pluvuro», quam de «disertar» es «diserturo»? Li
response es tre simplic: li regules de Couturat es tam contrari al
customes del popules, que on ne audaciat applicar les partú. Do on
creat exceptiones.

4) «Fonetical ortografie» (!) — Quam exemple noi va citar li son k
scrit in Ido per 3 manieres: qua, exemplo, kun; li son s anc per 3
manieres: eceso, ex; li son z per 2 manieres: exemplo (gs), rozo; anc
li i consonante yes, filio, etc.

Ples remarcar que noi ne blama ti alfabet, in contrari, it esset un
grand progress sur li alfabet esperantic; ma to quo noi ne admisse, es
li pretension que ti alfabet es fonetic. On save tre bon que to es
fals. Un alfabet fonetical in li lingue international ne es possibil pro que it vell
deformar horribilmen li grafisme international e far li lingue
ínreconossibil.

5) e 6) Ci sr de Beaufront exposi principies tam elastic que ili posse
pruvar omnicos quo on desira. Ili vell posser justificar omni lingue international
bon o mal, secun qualmen on aplica les.

[.author]
Ric. Berger

// Duplic consonantes {{{2
=== Duplic consonantes

Nor amicos Idistes es obsedet de un horribil fantom: li duplic
consonantes. Por ex. li redactor de «Ido» publica que: «… un lingue international con
duplic lítteres es li fonte de multissim erras e ne vell esser
aprensibil ante plur-annual studias»!

Vice repetir vacui paroles, it vell esser mult plu bon regardar un poc
li practica quel sol decide. Li Occidentalistes afirma e pruva que li
max facil lingue ne es li max simplic teoreticmen, ma li max conform
al customes del lingues national. Ergo, pro que li lingues natural
have ancor duplic consonantes, un lingue international ne deve obligar li adeptes a
altri acustomation. Ti adeptes va scrir plu instinctivmen fortissim,
acceptar, errore, etc, quam fortisim, aceptar, erore.

// XXX NOTE: li marca original de págine -120- esset in li sequent
// paragraf:

To es tam ver que li presc unic errores queles on incontra in lettres
idistic, proveni del obliviantie de ti reduction. Por ex. in un
circulare de un redactor idistic qui usa Ido desde 10 annus, noi lee
«me assertas»! Un poet idist, in li lettre self u il combatte li
duplic consonantes, scrit «me essus», e ples remarcar que li verb
esser es li max usat. Li president de un
Ido-gruppe svissian scri ancor nos: «acceptez». Esque ti exemples
inter multis ne es un decisiv pruva que Occidental seque li regules
del psicologie?

It es tre amusant constatar que li unic consonantes posse esser anc li
«fonte de mult errores». Sur li covriment del ultim numeró de
«Ido-Francia» noi lee deci vezes li parol «dolaro». Probabilmen nor
confratre ne ja conosse li exception votat del Ido Akademio: li rect
Ido-parol es «dollar». Ti qui vide exceptiones solmen in Occidental, ne have
témpore por vider les in Ido!

Al Idistes qui considera li duplic consonantes quam impediment por li
publica, noi da li consilie releer li opinion de Mgn. Foucault,
episcop de St. Dié, un venerat poet idistic. In li numeró festiv de
«Idisto Katolika», de 1926, Mgn. Foucault declara que il ne aproba
completmen Ido pro «li mutilation, quel sin beson es inflictet a pluri
radicas latinid p. ex. a terre, ferre quande etc, queles Ido mutilat
in «tero, fero, kande».

[.author]
Ric. Berger

// Tro mult sufixes! {{{2
=== Tro mult sufixes!

Quelc Idistes reprocha a Occidental su tro grand númere de sufixes (in
Ido 47, in Occidental 60). Ma ples remarcar que E. de Wahl ne inventet ni un
sol, ma extraet les omni del lingues vivent con lor just sense; ergo,
omni ti afixes es ja conosset de homes civilisat qui ne besona
aprender les. On dit anc que Occidental have quelc vezes du sufixes por li
sam idé; ma in ti casu un del du sufixes ne plu es vivent o es usat
solmen in li lingues scientific. Ido anc have li sam casu con «-oida»,
quel sembla far duplic usation apu «-atra», e quel támen es usat in li
lingue scientific. Noi do ne comprende pro quo li Idistes reprocha nos
li sufixe -ment apu -age. Si Ido ne adoptet -ment, in revancha, it
esset obligat adopter quam nov radicas pluri paroles logicmen derivat
in Occidental mersí a ti suffix. Por ex. li «Lexique-manuel» de Guignon
contene li sequent duplic radicas in Ido: abutar, abutmento; basa,
basamento; detachar, detachmento; suplear, suplemento; experiencar,
experimento; fondar, fundo (!), fundamento; sentar, sentimento;
kompletar, komplemento; ligar, ligamento; mediko, medikamento; ornar,
ornamento; sakra, sakramento; segar, segmento.

// XXX NOTE: Ci esset li marca original de págine -121-

Ti exemple sufice por pruvar que ti «ínutil» suffix -ment permisse
sparniar un dozen de radicas. Mani sufixes idistic ne have tam grand
avantage!

Un altri suffix -atu esset anc criticat pro que «-eso» es suficent. Si
yes, tande noi questiona pro quo Ido have «konkubinato» apu
«konkubino» (quam nov radica) si «konkubineso» vell esser sufficent? E
pro quo malgré li analogie, Ido have támen «pontifikeso», «kalifeso»,
ma «majorato»?

[.author]
Ric. Berger

// Sufix -ion {{{2
=== Sufix -ion

Pro que null sufix es plu international quam -ion, on posse esser
astonat que it ne existe in Ido, etsi venit mult propositiones por
introducter it. Ja in 1909 (vide «Progreso», II, 22) Dr Boubier, prof.
in li universitate de Genève, exposit su necessitá talmen: «Yo esset
sovente frappat del internationalitá del suffix «ation» in li paroles
scientic. Studiante plu profundmen li question, yo esset convictet que
li scientistes absolutmen va besonar e voler conservar ti sufix,
quande ili va far li divers lexicos scientic. In general on posse dir
que li sufix «ation» es usat con li signification: action expresset
del radica verbal.» Ti excellent proposition de un scientist ne esset
discusset del Ido-Akademio pro que it vell har obligat li change del
esperantic base, … li sam argument quam por mult altri ameliorationes
necessi.

Ma li formes international es tro potent por esser tacet long témpore
e comprensibilmen li suffix -ion ne tardat reaparir. In «Mondo» esset
publicat recentmen mult propositiones, ma quam monstra tre bon sr
Gerald A. Moore in «Mondo» marte 1927, «… pro li Esperantan base de
Ido ti vocabules vell esser totalmen ínregulari e sin logical
relation, … si on desira adopter li vocabules in -ion sembla que es
necessi haver verbes in -ar (educar: education), in -ir (definir :
definition), in -er (expresser : expression; adopter : adoption)».

// XXX NOTE: li marca original de págine -122- esset in li sequent
// paragraf:

Ci es li node del question: Si Ido vole adopter li sufix max
international e max usat, it es obligat acceptar li solution de Occidental e
abandonar li base Esperantic. On comprende to que li ductores de Ido
sercha omni sortes de objectiones, queles monstra solmen que li suffix
-ion es por Ido quam li uves por li fox: tro verdi! In «Ido», febr.
1928, sr de Beaufront
explica que si -ion ne es admisset, to es pro que -ion significa tande
action (p. ex. abolition), tande insecte (papilion), e tande person
(histrion = comediant)! Ma contra ti argument null sufix vell posser
resister! Pro quo Ido adoptet li suffix «-il» malgré «gentila,
humila», li sufix -in malgré «maŝino, origino, magazino» etc, li
suffx «-ul» malgré «kanulo, primulo» etc, li sufix -ur malgré
«inauguro, kurbaturo», li sufix -ier malgré «frontiero» etc? Si li
objection de sr de B. vale quelc-cos, it es ínpossibil prender
quelcunc sufix in li lingues national pro que ne existe un sol quel ne
have pluri senses si on vole bon serchar. Factmen malgré «papiliono e
histriono», li sufix have un sense general corespondent al suffix -o e
-ado de Ido por li action, quam sr Boubier ha bon monstrat it. Un
altri argument de sr de B. es vermen astonant: Autores pruvat que -ion
ne es bon, per … ne admisser it inter li multi sufixes de lor
sistemas! Noi responde que, in contrari, -ion deve esser tre bon pro
que li max mult autores de lingue international adoptet it. Pro quo serchar
exceptiones vice li majorité?

Finalmen sr de B. afirma que -ion da paroles tro long e que «noi deve
evitar formes repugnant pro ínutil longore e desbell ponderositá». Si
yes, yo questiona pro quo, ante quelc mensus (in «Idisto Katolika»,
dec. 1927), sr de B. denove publicat un articul de Couturat con li
noticie sequent: «Pro li form international: evolution, involution,
tam frequent usat del scientist, e pro li necessi derivates:
evolution-ism, evolution-ist etc, li Ido-Akademio substituet li
paroles «evoluciono, involuciono» a «evoluc, involuc», chocant li
scientie e minu bon comprensibil. It anc viceat «subvenco» per
«subvenciono» («subvencionar») quam plu clar e strax comprensibil quam
«subvenco» («subvencar»). Anc li paroles «subvencionanto,
subvencionario» es plu bon quam «subvencanto, subvencario».

Esque sr de B. ne vide que li vis-punctu de Couturat justifica paroles
quam redaction, diferentie etc vice: redakto, difero (pro redaktional,
diferential). E támen ti paroles es minu long quam «subvencionario»
quel il aproba!

[.author]
Ric. Berger

// Citate {{{2
=== Citate

// XXX NEW: Li titul «Citate» esset mettet in ti edition.

[quote, H. Ford]
____

Si noi possede hodie comod medies de transporte, — to veni de to, que
li popul esset pret expenser pecunie anc por íncomod medies de
transporte, e talmen lassat maturar li sistema.

____

// XXX NOTE: Ci esset li marca original de págine -123-

// Obliviates {{{2
=== Obliviates

«Li opinion de sr Guignon e de me es, que «dub» es un heredage de
Esperanto quel escapat in li revision del talones, secun queles esset
composit nor unesim vocabularium sub li controla del comission
permanent». Talmen scri sr de Beaufront, li secretario del academie
idistic in «Ido», may 1927. E tande il proposi li just radica: dubit,
sin dir que il prende it de … Occidental.

Pro que sr de Beaufront comensa li revision del Ido-vocabularium, noi
humilmen fa remarcar le que «dub» ne es li sol obliviat e que mult
altri radicas anc escapat; p. ex. «sen» e «se», queles es minu
international quam sin e si (Si Esperanto ne posset adopter les, it es
pro li accusative de «si», pronómine personal, ma tal impediment ne
existe in Ido); «nek» es minu international quam ni e «ni», pronómine,
minu quam noi, etc.

Quam altri heredages de Esperanto noi vell posser anc citar li
suffixes: -ulo, -ema, -inda, -ilo, -uyo, -ega, queles es inventet,
contra que li suffixes -o, -aci, -bil, -or, -uor, -essim es ja
conosset de milliones de homes.

On vide per ti exemples que existe in Ido mult formes plu important
quam «dub» queles besona esser «revizata»!

[.author]
Ric. Berger

// Apelle por solidaritá {{{2
=== Apelle por solidaritá

«L’ Informisto», organ del belgian Idistes, publica un apelle al
Idistes pro que li edition del «Gramatiko detaloza» «ha inmerset por
pluri annus in dolores e desfacil situation un ex nor max brav
combattentes».

Desde long témpore noi conosse quant devoet es sr Meier de
Esch-Alzette (Luxemburg) por li afere del lingue international e, etsi noi ne adplu
es in su camp, noi compate le pro su doloros situation.

Ma noi questiona: quant ínutil sacrificies e penas on vell har evitat
si, in 1907, li Delegation vell har proposit al mundlinguistes un ver
lingue international, simil a Neutral reformed, vice un Esperanto
ínsuficentmen ameliorat, un compromisse, quel ne contentat ni li
Esperantistes, ni li progressistes. Talmen on perdit 20 precios annus,
li témpore e li pecunie de mult devoet idealistes. E hodie, ti errore
noi paya!

// XXX NOTE: Ci esset li marca original de págine -124-

Noi questiona: pro quo li important Memorandum, quel sr de Wahl misset
al Delegation in Oct. 1907 e quel indicat li sol just via a secuer,
restat in li archives del Delegation sin esser studiat? It contenet
támen li ver principies del futur international lingue e vell har
evitat un ínfelici experientie.

[.author]
Ric. Berger

// Qui es li autor de Occidental? {{{2
=== Qui es li autor de Occidental?

Edgar de Wahl, nu professor de matematica e fisica in Reval (Estonia),
es un erudit, qui conosse 12 lingues de Europa, e festat su 60-ésim
anniversarie li 11 august 1927. Unesimmen adept de Volapük, il adheret
a Esperanto pos su aparition in 1887 e indicat a Zamenhof quelc erras
in su lingue, p. ex. li temporal correlatives «tian, kian, ĉian»,
queles colidet con li acusativ del demonstratives «tia, kia, ĉia»; e
Zamenhof strax mutat «tian, …» in «tiam, kiam, ĉiam».

Pos Zamenhof e Grabowski (ambi morit) de Wahl es li 3-esim autor de un
librette in Esperanto. Ergo, on posse dir que de Wahl es li max ancian
Esperantist vivent.

In 1894 Zamenhof proposit a su adeptes important reformas simil a Ido,
reformas repulset per 157 voces contra 107. Remarcabil es, que sr de
Beaufront e sr Ahlberg votat contra omni change. Tande E. de Wahl
abandonat Esperanto, tro artificial por il, e il comensat laborar vers
li direction naturalistic, sempre corespondent con altri
mundlinguistes, precipue con Lott, de qui li final sistema
«Mundolingue» debi mult ameliorationes a de Wahl.

In 1906 E. de Wahl publicat un project «Auli» (Auxiliari Lingue
International), quel ja havet li aspect de Occidental ma ne su regules
de derivation, quel esset decovrit solmen plu tard e poc a poc. Quande
in 1907 li Delegation apertet concurs inter li projectes de lingue international por
adoption del max bon, E. W. mult auxiliat li ingeniero Rosenberger a
ameliorar Idiom Neutral quel esset presentat sub li nómine de «Neutral
reformed» al Delegation, quel finalmen selectet Esperanto, «pro su
grand difusion». E. W. self misset al Comité del Delegation un
memorandum quel indicat li ver principies del lingue international: naturalitá e
regularitá, supression del formes inventet.

// XXX NOTE: li marca original de págine -125- esset in li sequent
// paragraf:

Pos li publication de Ido, E. de Wahl strax indicat li defectes de
principies e de detallies. On corectet solmen un poc
de ili secun su criticas, precipue li prefixe mal- esset viceat per
des-.

On vide de que li 3 cardinal lingues international: Esperanto, Idiom
Neutral e Ido debi important ameliorationes a sr de Wahl de qui li
principies sempre plu triumfat.

Finalmen, in 1922, vidente que li question del lingue international devenit important
til atraer li atention del Liga de Nationes, E. de Wahl decidet
presentar li resultate de su 30 annus de cosmoglottic investigation in
un sistema complet sub li nómine de Occidental. Sin capitale, sin
dictionarium, sin grammatica, li propagation esset restrictet in
comensa che quelc circules de Idistes progressistic, per li micri
jurnal «Kosmoglott». Mersí a su sol qualitás intrinsic, li lingue
ganiat adherentes e in 1927 un gruppe de ingenieros viennes,
organisatores del unesim congress de Ido in 1921, qui per li organ
«Cosmoglotta» comensat un sistematic propagande e desarmat poc a poc
li prejudicies del progressistic mundlinguistes.

[.author]
Ric. Berger

// Novial {{{2
=== Novial

Li majorité de nor letores idistic ja es informat pri li aparition del
project Novial de prof. Jespersen. Noi ancor ne ha publicat un
recension pro preca de sr J. atender til publication de su detalliat
libre redactet in lingue angles. Etsi in li momente ti libre ancor ne
atinget nos, noi támen inserte in li present numeró li relatent
articules, anc pro que interim sr J. ja comensat propaganda por su
sistema per altri publicationes. Quande noi va har recivet li ovre
angles con su motivationes noi ancor un vez va presentar in li págines
de nor jurnal un response, ex li plum de senior de Wahl.

In su public epistul in «Mondo» nr 209, sr J. confesset que il ha
aprendet ne solmen de Zamenhof e Couturat, ma anc de de Wahl.

// XXX NOTE: li marca original de págine -126- esset in li sequent
// paragraf:

Max grand li influentie de Occidental es remarcabil in li derivation verbal
de Novial. Ci nu anc li tema verbal fini per un vocale, a quel es
adjuntet p. ex. li solmen consonantic finales participial: -nt e -t.
Sr J. ha compilat a un multicolori mosaic li derivation de Occidental con su
«fonetical» ortografie. On remarca misstilies e anacronismes, quam
«sivilisatione (civilisation), sosialisatione (socialisation), vivasi
nationalisatione (vivaci nationalisation), sent diferentiationes (cent
diferentiationes),
i. e. paroles con aspect de cap de «Janus bifrons», regardant in avan
al futur e in detra al passat.

Sr J. aconosse li avantage del renunciation pri li fix sense del
finales grammatical. Fortunosimen il totalmen ha abandonat li rigoros
mediat verbisation denominal e li quasi-matematic schema del
«renversebleso», quel adver esset laudat de Dr. Couturat quam un del
max splendid qualitás de Ido.

Novial adopte li suffixes de Occidental: -ari, -aci (-asi), -isa(r)
-ifica(r); ma it conserva de Esperanto-Ido: -ilo, -eso, -aro. Novial repulse
li Esperanto-Ido-suffix -ega (decapitat grec mega) e prende -isi, i.e.
-issim con amputat m. -arie have li sam arbitrari restrictet sense
quam Ido -ario.

Li consonantes p e c in li latin numerales sept- e oct- ha assimilat
se in li romanic lingues a -t. Conform a ti process Occidental have: set e
ot. In Novial noi trova: sep e ok, ex Esperanto-Ido e contra li leges
fisiologic pri li mutation de sones. Li Novial paroles: patron (= de
patre), homan (= de fémina), homesen laboros (= labores de homes) es
simil al famos images vexativ e charades de Esperanto: maskulino (=
mascata), foresto (= absentie), sesono (= sixesim) etc.

// XXX TODO Confirmar: "participie de present(i)e":

Prof. Jespersen critica li semblant exceptiones de Occidental, quo
támen ne posse impedir le usar por li participie de presentie: -ent
pos -i-, -u-, apu -nt pos -a-, -e-. Ma li regul de Occidental pri li
pronunciation de c (ante e, i, y: ts, in altri casus k) secun prof. J.
es tro desfacil e il prefere deformar li customat scrition de un imens
númere de frequent paroles international: sentimetre (cm), sosial
(social), konserte (concert) etc.

In Novial simil quam in Occidental on accentua li vocal ante li ultim
consonante. Ma li síllabes de flexion es ínaccentuat. Do omni hom in
li parlada, ante distribuer li accentu, deve pensar esque li ultim
síllabe es un flexionale o ne. Noi ci ne vole disputar esque ti ci
regul es condamnand in un lingue international, ma noi solmen demanda que on mey
mesurar per li sam metre li desfacilitá anc del regules de Novial ante
proscrir li sistema de Occidental. Noi opine que por li ordinari hom
li duesim regul de accentuation in Novial es plu desfacil quam li
simplic tal de Occidental pri li pronunciation del c. Li facilitá del altri
regules de Novial, apartmen del derivation, chascun self va constatar,
comparante les con tis de Occidental. In céteri punctus noi torna li
attention de nor letores al scientific tractate de nor secretario del
Comité Explorativ Mag. A. Z. Ramstedt, filolog comparativ, in li
present caderne.

// XXX NOTE: Ci esset li marca original de págine -127-

Si sr J. ante publication vell har experimentat su sistema durant
quelc annus (e por autor de un mundlingue to vell esser li minimal
deventie) il self vell trovar, quel del principies del du divers
directiones (schematisme secun Esperanto e naturalisme regularisat
secun Occidental) es conciliabil, sin detriment al homogenitá e
practicabilitá del idioma. Li practic aplication monstra que un verbal
sistema secun ti de Occidental sta e cade con li etimologic
ortografie.

Etsi forsan li nov ovre de prof. Jespersen va mem augmentar li cáos nu
reyent in li camp de Ido, yo tamen espera que li libre del conosset
anglist va evocar por nor comun idé alcun interesse in li neutral
publica quel til nu ancor crede que li mundlingue es o Esperanto o
Angles.

Noi do deve expresser a sr Jespersen (qui in li sequent annu va
atinger su 70 annus) nor mersías, pro que il ha interprendet li labore
scrir li protocolle de su idés captet desde li exflorescentie de Ido.

[.author]
E{dot} Pigal

// Novam e Novial --  Du nov projectes de lingue international {{{2
=== Novam e Novial --  Du nov projectes de lingue international

// XXX NOTE: li marca original de págine -128- esset in li sequent
// paragraf:

// XXX TODO: Marcar paroles per cursive e cite-signes:

In li ultim mensus ha esset publicat presc ye li sam témpore du nov
projectes: Novam — de Sr G. Touflet, Paris, e Novial — de prof. O.
Jespersen, Copenhagen. Proque ambi essentialmen vole esser
ameliorationes de Ido, quel ya in su órdine esset un reformat
Esperanto, ambi monstra un interessant similitá. Novam ha esset
presentat per un jurnal «Novam – Gazeto Internasiona», de quel du
numerós ha aparit (marte e april 1928, contenent letura e grammatica).
Novial ha esset introductet per articules in «Mondo» e altri idistic
jurnales, in li presse de Scandinavia, e per un libre in li dani
lingue, «Et Verdenssprog» (Pios Boghandel, Copenhagen, 74 pag., 1 D.
Kr.). Noi saluta ti du nov projectes quam signes de to, que li
interesse por nor nobil idé sempre vive che divers nationes. Ma ye li
sam vez noi ne posse celar nor regreta pri to, que ili ne contribue al
solution del problema, ma al confusion del present situation. Ti
desilusion relate specialmen a Novial, proque it ya ha esset anunciat
ja de long in ante de su autor, mem córam li grand publica, e it ha
esset expectat con grandissim interesse de omni interessates, queles
ha esperat que it va adportar nos alquicos nov. Pro ti publicitá noi
es fortiat tractar li projectes ci. Ambi sembla ancor esser
in stadie de elaboration, ma to quo ja es publicat, da nos sufficent
materiale e motive por declarar nor desinteresse.

Etsi on senti in ambi projectes li influentie del idés del
naturalisme, ambi es evident productes del mecanic-schematic scole,
quel ha productet tam grand númere de lingues. Li structura de tal
lingues depende ya essentialmen del desir del autor: «sic volo, sic
jubeo». Ma it es clar, que si ne existe altri criterium quam li
decides e desires de quelc individues, on posse crear un imens númere
de lingues, nam apen du homes have li sam pensas. Li unitá, quel noi
omnes desira, resta ínobtenibil per tal metodes.

Ambi autores appari quam reformatores del ortografie. lli ne es
content con li actual scrition del international paroles, specialmen
li duplic usation de c. Sr Touflet prescri c e s, Sr Jespersen k e s.
Novam scri: consernant, ma Novial: konsernant (Occidental: concernent),
Novam: sivilizo, serta, Fransa, Novial: siviliso, serti, Fransi, seso
(Occidental: civilisation, cert, Frances, cessa). Noi vide in Novam tal
scritiones quam cener (German: kennen), ercener (G erkennen), cezo
(Occidental: caseo), cem (Occidental: quande), ci (Occidental: qui), ma cc es
exceptionalmen pronunciat x: acceptar, accelerar, succesar, u Novial
have regularimen: tu aksepta, tu akselera, tu suksesa.

Pri li vanitá de tal reformas in li scrition de international paroles,
antequam simil reformas es fat in li grand cultural lingues, ha esset
scrit pluri articules in nor jurnales. On posse far ortografic
reformas in vivent national lingues, nam tá on ya have li existent
pronunciation quam normativ, ma in un artificial LI, quel ancor ne es
parlat, un tal base de referentie ne existe. Lu normativ va esser li
desir de un individue pri li pronunciation e scrition de international
paroles, un tro debil base. On posse constatar un internationalitá de
scrition, ma absolut ne un tal de pronunciation.

// XXX NOTE: li marca original de págine -129- esset in li sequent
// paragraf:

Comprensibilmen li intention del autores ha, esset far li scrition del
paroles plu facil. Ma secun nor opinion ili ha fat li lingue plu
desfacil. Li reformatores va esser fortiat prescrir un nov ortografie
por milles de international paroles, sciential terminologie, nómines;
e li usatores va esser fortiat obliviar li acustomat scrition e
aprender li nov. Advere prof. Jespersen permisse traditional scrition
de geografic nómines, un eclatant pruva que li question have anc su
practic látere, ne solmen teoretic. Ma li cose have anc un estetic
látere. It es conosset que li non-romanic scrition per k e s de
romanic
paroles, es repugnant por li romanic popules e por li angleses («the
German Kultur»), ma li usation de c totmen ne es to al altri popules,
quo monstra li predilection de germanes e scandinaves usar c vice k in
nómines: Carl, Conrad, Campe, Cassel, etc. Anc Novial es essentialmen
romanic in su vocabularium, e li scrition per k e s pro to da it un
«barbaric» aspect. — Ambi ne audacia usar ni duplic consonantes, ni li
líttere y quam signe por vocal, prof. Jespersen mem ne li líttere z.

Concernent li grammatica, ambi autores ha concentrat special attention
al pronómines. It existe un abundantie de inventet formes. P. ex. li
personal e possessiv pronómines: Novam: pers. pron., subj.: me, tu,
vu, lu, le, lo, ni, vi, li, uli, eli, oli; obj. (facultativ): mi, te,
vo, lur, ler, lor, vir, etc.; poss. pron.: mea, tua, vua, lua, lea,
etc. etc. Novial: me, vu, le, lo, la, lum, nus, vus, les, los, las,
lumes (abreviat lus); obj. (facultativ): mem, vum, lem, lom, lam, lum,
nusem, vusem, etc. poss. pron.: men (existe un casu genitiv per -n),
vun, len, lon, lan, lumen, nusen, vusen, lesen, losen, lasen, lumesen
(abreviat lusen).

Li intention de prof. Jespersen ha esset obtener ne solmen absolut
regularitá che li pronómines ma anc li sam flection quam che li
substantives. To sembla nos un exageration del importantie del
regularitá. In realitá it es pret paroles, queles un aprendent e
parlant deve memorar e usar, ne radicas plus afixes, e it es un cose
conosset (vide p. ex. E. Tegnér: Språkets makt över tanken), que
schematisme ne auxilia li aprension. Li homan memorie besona firm
punctus por adherer, e just pro lor ínperfectitás e ínregularitás li
natural lingues da nos plu secur adhesion por li memorie.

// XXX NOTE: li marca original de págine -130- esset in li sequent
// paragraf:

Li nov projectes difere concernent li conjugation: Novam tende a un
sintetic: amer, aman, amed, amar, amud, hav amat, had amat; Novial a
un analitic: tu ama, ama, did ama (o ámad), sal ama, vud ama, ha ama,
had ama. Curios es li passiv de Novial: bli ama, blid ama, etc. Si
internationalitá e comun europan lingual usu have alquant
signification, on certmen deve preferer li conjugation de Occidental. Null
europan lingue constructe perfect e passiv per auxiliares plus tema
verbal, quam in Novial es proposit, ma omnis usa perfect participe,
anc li scandinavic lingues, queles di: bli älskad, e ne bli älska. Li
infinitive de Occidental «amár» es certmen mult plu bon quam «tu ama». Li
accentuation sur li tematic vocale auxilia li memorie e conservation
de it, -r quam inf.-signe es panromanic
e conosset anc in german e slavic verbes: G telephonieren, Sv
telefonera, R telefonirovat’. It es a observar, que anc Novial ha
introductet tematic vocales che li verbes, e ne tri quam che Occidental, ma
quar: tu ama, tu voli, tu rupte, tu distribu. Qualmen it va esser
possibil memorar ti quar ínaccentuat vocales, queles bentost va
devenir ínclar e confuser se, es un problema. In Novial on posse
formar sintetic conditionales per -ud: povud, musud (mus = Occidental: deve),
esud, ma solmen che li auxiliares, nam qualmen acter che li verbes ye
-i e -u: expediud o expedud, distribuud o distribud (in quel casu
pret. = cond.). Novial have volud (de un tema voli) ma volient. Si on
ne oblivia, que li max mult verbes es romanic, anc in Novial, on deve
preferer un excellent romanic auxiliare por li future: va amar, in
vice de «sal» (G soll), A shall o «vil», queles anc ha esset proposit,
nam tis es, in ultra, motiv-accentuat in li germanic lingues, quo «va»
ne es. Quam on vide, in comparation a Occidental li conjugation de
Novial ne es solmen plu ínnatural e arbitrari, ma anc plu desfacil e
ínregulari. — Novam ne conosse diferent tematic vocales, e pro to ne
posse formar li índispensabil verbal substantives e adjectives:
amator, finition, definitiv.

Yo da ci infra curt textproves:

NOVAM: Lua mala situo moje hud sat nolem decovrat si lua jemanta voco
ne hud revelat li yeste aftenone al New York Herald per il telefono.
«Come vu prenar por sender mi un reportoro? No, me nur bezonan algiu
por fraternizar, otra ca un garsono».

NOVIAL: Un objectione kel bli ofte fa konter konstruktet lingues es ke
les pove nulitem es tam boni kam li natur-lingues. Es ver ke novial
non es tam richi kam anglum, non tam eleganti kam fransum, non tam
vigorosi kam germanum, non tam beli kam italianum, non tam nuansosi
kam rusum, non tam hemali kam nusen patriali lingue.

// XXX NOTE: li marca original de págine -131- esset in li sequent
// paragraf:

Li libre de prof. Jespersen contene curt criticas de Volapük,
Esperanto, Idiom Neutral, Ido, Latino sine Flexione e Occidental. Latino sine Flexione
il rejecte absolut, e it es interessant notar, que il attribue li
fiasco de Ido a du causes: 1) li principies del max bon auxiliari
lingue ne esset tractat «til fine suficent scientialmen», 2) li comité
e li «Akademio» de Ido ne esset suficent autoritativ. Pri Occidental prof.
J{dot} di, que null project pos Esperanto e Ido posse mesurar se in importantie
con Occidental. Ma il tamen ne es content con Occidental e critica it sur presc tri
págines. Un bon
critica es sempre salutat, si it monstra ver mancas, ma li critica de
prof. J. monstra miscomprension del cose criticat o es ínjust.

Il questiona p. ex., «Pro quo ne grandore, si on have longore?». In li
german e svedi claves de Occidental es mentionat grandore precis apud
longore. In Occidental existe li suffix -ore, quel, addit a adjectives,
indica mesura, grandore, ne un qualitá in general, just quam in li
paroles grandore, longore, altore, largore; -ess indica qualitá
drasticmen emfasat o in traductet sense: grandess, altess, finess,
richess; -tá es li suffix por qualitá in general: granditá, altitá,
finitá, etc. e ti, qui ne pensa it necessi distinter inter -tá, -ore e
-ess (queles es internationalmen conosset sufixes) posse sempre usar
solmen -tá (ti, li max international sufix, manca in Novial). — Il di,
que Occidental es desfacil pro tis, qui ne ha ductet linguistic studias,
proque p. ex. ja in li alfabete c have duplic valore. Noi pensa que to
es un cose conosset ja in ante de omni cives del germanic e romanic
nationes, qui posse scrir e leer, mem li danes ne deve esser
linguistes por posse leer p. ex. citron e creme.

Al remarca de prof. Jespersen, que it ne es rational postular, que on
deve saver pluri lingues por aprender un auxiliari lingue, noi vole
dir, que it es anc nor opinion. Ma it sembla nos, que it ne es
rational suposir que on ne conosse su matrin lingue, e ínconsequent li
un moment suposir, que li homes save presc necos, p. ex. null cultural
lingue o null existent international paroles e lor scrition, e li
altri, que ili conosse «radicas» e «afixes», queles ya es electet, anc
in Novial, in conformitá a ti ultim suposition. Li existentie de du
simileant prefixes: ín- (accentuat, negation), e in- (li preposition
quam prefix) es un fact, quel on posse regretar, ma ne negar. Ili es
ambi international, e quo es international on ne posse evitar. Mem
Novial have les, ma secret: noi trova li parol «inosent», to es
comprensibilmen ín-nocent (G harmlos), quel in Occidental es un
totalmen regulari derivate, clarmen explicat secun li regules de Occidental;
ma in Novial it sta isolat, sin coherentie, in su ínnocentie
demonstrante, que li lingue ne cuida pri arbitrari decretes.

// XXX NOTE: li marca original de págine -132- esset in li sequent
// paragraf:

In Occidental noi have li max natural e regulari derivation: logic, logico,
logica; grammatic, grammatico, grammatica; critic, critico, critica,
criticar. (Li síllabe -ic- es ìnaccentuat). Qualmen nu aspecte ti
paroles in Novial? Kritíke = critica, kritikiste o kritikére? =
critico, kritiki o kritikal? = critic e tu
kritika = criticar. In vice de criticisme, quel es in Occidental regulari
derivate con natural pronunciation, Novial deve haver o kritikisme,
quel es ínnatural, o kritisisme, quel es ínregulari, un parol isolat,
demonstrante, que li alfabete de prof. J. sempre va ducter a
complicationes e arbitraritás.

A li in omni punctus superior sistema de Occidental prof. J. fa ti remarca,
que on ne save, esque logica significa un feminin logico o un
scientie. Qualmen li povri lingues italian e hispan posse exister,
essent in li sam maniere ambigui?

// XXX FIXME: I./It., H/Hi.:

Prof. J. cita, quam exemples de to, que Occidental malgré su tendentie a
natural derivation possede mult «ínnatural formes quam scrition,
analisation, interprension, descovrition». Scrition es scrit in It.
scrizione, ma pronunciat in sam maniere. Esque I. «scrizion» es
ínnatural? O esque Occidental «scrition» pro li t es ínnatural? In ti casu,
quant paroles es natural in Novial? Quo concerne analisation, noi
comprende necos. In Occidental on usa analise, e mem si on scri analisation,
pro quo ti parol, quel existe in li anglesi lingue in li sam form e
sense (vide p. ex. li conosset grand «Twentieth Century Dictionary» de
Chambers e altri autoritativ lexicos) es ínnatural? Interprension es
derivat de inter-prender (F entreprendre) e si It. e Hi. have. p. ex.
a-prension de a-prendere, pro quo ne inter-prension de interprender?
Ja in Lat. on format prehension de prehendere, de quel li modern form
es prender. Descovrition es derivat del verbe descovrir (F decouvrir,
A discover, I scoprire, H descubrir) e si natural lingues ha format
tal derivates quam I scopritore e H descubridor, pro quo Occidental ne posse
haver descovritor e descovrition, sin que on considera les quam
ínnatural?

Li principal remarca de prof. J. contra Occidental es to, que it ne es
suficent regulari. Quo es regularitá? Si ti postulation pri regularitá
significa, que on deve posser formar paroles secun li regules dat in
li grammatica del concernent lingue, quo ha fat prof. J. pensar, que
on ne posse formar regulari nov paroles in Occidental? In ti respect Occidental
have precis li sam possibilitás quam Novial.

// XXX NOTE: li marca original de págine -133- esset in li sequent
// paragraf:

Ma contentar se solmen per un tal regularitá, vell esser povri. Vermen
regulari es un tal lingue, in quel ti paroles, queles on in fact usa,
e deve usar in international lingue, es format conform al regules del
grammatica. Ja in li curt textus dat de prof. J. il ha devet usar tal
paroles quam «tendentie», «diferentiatione», «inosent» e plu on va
scrir Novial, plu international
paroles on va esser fortiat inducter. Mult milles de ordinarissim
paroles va esser strangeres, ínregulari derivates secun li grammatica
de Novial, ma regulari secun li grammatica de Occidental. «Tendentie»
es in Occidental regulari derivate de «tender», ma un ínregularitá o un
strangere in Novial, e in sam maniere anc li altri citat paroles. Noi
vide in Novial un parol «emperere» in vice de Occidental «imperator», quel
Novial ne usa, ne possedente li sufix -or. Novial anc ne posse derivar
imperatori, imperativ, ma deve haver o emperali e emperivi, o
introducter li índispensabil parol imperativ quam contrabande. In Occidental
noi have «imperia» regularimen de imperar (sam quam dominia de
dominar, regnia de regnar etc.), ma ci Novial denove deve haver o
emperia, emperialisme, emperialist, emperialistali o introducter li
formes de Occidental «imperia, imperialisme, imperialist, imperialistic», sin
conexe con li cardinal parol.

Si li Lingue International va esser un ver cultural lingue, e ne solmen un code por
expresser li simplicissim besonas, it ne posse omisser li ja existent
international vocabularium. Ma ti lingue, quel ne have international
derivation, anc ne have international paroles; e si it ne have
international paroles, it es fortiat crear arbitrari nov expressiones,
e quo es gravissim, rebaptisar li tot terminologie del scienties e
tecnica — un labor de Sisifos, ínutil e van. Existe anc li expedient
de Zamenhof: instituer un «§ 15», t. e. tra un detra-porta permisser
un invasion de international paroles, quam «strangeres» —
international paroles quam strangeres in un international lingue! Quo
on vell dir pri un dani lingue in quel li dani paroles es tractat quam
exceptional strangeres? Quam regulari, propri parol Novial ne have p.
ex. separator — ma separilo, ne duplicate — ma duoplate, ne
reduplication — ma riduoplo, ne essential — ma esali, ne qualitativ —
ma qualesivi, ne armatura — ma armisure, o simil formes in milles e
milles. Ma li publicat textus de Novial monstra, que li autor vole
permisser anc li international formes, queles ergo va esser in Novial
ínregulari exceptiones. Noi posse constatar, que si Novial vole esser
regulari, it va esser ínnatural, e si it vole esser natural, va esser
ínregulari. Li intention del autor de Novial hat esset presentar un
lingue plu regulari quam Occidental, in realitá su lingue es mult vez
plu ínregulari.

// XXX NOTE: li marca original de págine -134- esset in li sequent
// paragraf:

Li labor del modern interlinguistica es triplic: tecnica, scientie e
arte. Li project de prof. Jespersen monstra nos, que
il ha dat attention exclusivmen al tecnica, e habilmen utilisat li
fructes e metodes de anteyan interlinguistes. It vell joyar nos
grandissim, si prof. Jespersen, con su rich e profund filologic
erudition, vell participar in li scientic exploration del material
base del Lingue International, li existent international vocabularium e comun linguistic
fenomenes. Interlinguistica es anc arte, li estetic látere ne posse
esser negliget. Noi opine, que ti lingue, quel vole devenir li commun
spiritual vehicul por li nationes del occidental cultura, anc deve
star in contact con lor lingual customes e aspirationes e esser
atractiv por lor lingual sentiment.

[.author]
A{dot} Z. Ramstedt

// Un Progress? {{{2
=== Un Progress?

Li aparition de Novial demonstra li superioritá e vivicapabilitá del
idées de Edgar de Wahl, detalliat e exposit in li annucolectiones de
Kosmoglott desde 1922. In quelc detallies Novial apare quam un plu
minu bon imitation de Occidental, un Occidental in un nov edition. Támen it
es tre dubitabil que ti nov edition anc es un amelioration.

In li autor de Novial, li ancre multannual scientic de Ido, noi posse
vider un partialmen converteto, qui per su project public ha
confesset, que li via de il til nu sequet ha esset mal selectet.

Li finale -a ne plu significa li adjective ma li genere feminin, li -s
ne plu un finit verb ma li plurale, li -i ne plu plurale ma li
adjective.

Ma quo es quasi un coronation e sanction de principies de Occidental,
es li aplication complet del conjugation analitic. On posse respirar
plu facilmen ne plu vidente tam monstruos e strangi formes quam
skribesas, skribabis, skribesabis etc; noi vole esperar que tal formes
bentost va desaparir por etern, ili ne apartene ad un lingue quel vole
nominar se international.

// XXX NOTE: li marca original de págine -135- esset in li sequent
// paragraf:

Apare me que per su Novial li partú conosset e estimat linguist plu ha
nocet quam subtenet nor comun idé. Necos de novitá valorosi in su
project posse defender li tro temporan publication: in contrari, li
novitás til nu publicat on totmen ne posse laudar. P. ex. li
elimination total del partú conosset e international usat líttere c.
Per un tal exilation on es fortiat continuar li mutilation de conosset
international paroles
til ínreconossibilitá e rupter heredat customes. Un international
pronunciation ne existe. Quam long va it durar til in li conscientie
va ear li conception, que ne li pronunciation ma preferabilmen li
scrition e ortografie es international? Pro ínegal pronunciation on
totmen ne have li jure anihilar li scrition usat in li tot munde.
Novial possibilmen oferta quelc vidpunctus util a imitar. Malgré to it
támen deve esser dit que Novial ha semat malherbe in li suficent
desfacil cultivat agre del interlinguistica, havente causat ne
altricos quam un statu de iritation inter li ánimes íncert e hesitant.

[.author]
Albert Haldin

// Indiscret question a Senior Jespersen {{{2
=== Indiscret question a Senior Jespersen

Quande sr Jespersen, President del Ido-Academie, proposit in 1909
vicear «sed» per «ma», il dat quam argument to: «sed» es usat nu in
necun vivent lingue; it have li desfacil son d quem mult nationes ne
posse pronunciar corectmen in fine de paroles: li russes, li germanes
e li danes invariabilmen di set vice sed (vide «Progreso» II p. 14 e
anc mi «Ido justifié, p. 28). Ti ultim linguistic principie esset por
sr Jespersen tam important que il menaciat demissionar del Academie si
«ma» ne esset strax adoptet (Factmen sr J. demissionat quam presidente
li sequent annu pro li finales «-as, -is, -os»). Tre in colere, sr J.
questionat Couturat, quel oposit se al changeament de «sed»: «Esque li
Ido-Academie reconosse yes o no li principies scientic del
linguistica?»

Ma, sr Jespersen, si li «scientic principies» del linguistica ne
permisse adopter un finale «-ed», quel mult nationes ne posse
pronunciar correctmen, tande Vor perfect per «-ed» in Novial es mal,
tre mal! Mult nationes va pronunciar: me eset, me propagat, e sr J. va
esser fortiat denove demissionar de su futur academie. Pro que sr J.,
quam il self confesse it, mult aprendet de sr de Wahl, yo vell
consiliar le prender de il ancor su perfect per -t, e scrir: me esset,
quo es conform al max facil pronunciation del «mult nationes».

[.author]
Ric. Berger

// Citate {{{2
=== Citate

// XXX NEW: Li titul «Citate» esset mettet in ti edition.

[quote, Lincoln]
____

Vu posse dupar li tot popul durant quelc témpore, e un parte del popul durant li tot témpore, ma vu ne posse dupar li tot popul durant li tot témpore.

____

// XXX NOTE: Ci esset li marca original de págine -136-

// Cronica {{{2
=== Cronica

S.A.P.O. (Sviss Association por Occidental) sub li energic duction
de president sr Ric. Berger e secretario sr Fred Lagnel desde su
fundation ha fat admirabil successosi labores. Li Association edite
por su membres un mensual «Bulletin de S. A. P. O.» (actualmen
consacrat precipue a discussion del question: Ido e Occidental). Adplu
ha aparit divers folies volant, documentes (til nu: 1) Aux amis de la
L.I., 2) Pourquoi l’Occidental emploie-t-il des accents?, 3)
L’Occidental a-t-il trois infinitifs?, 4) Pourquoi l’Occidental
conserve les doubles consonnes), adplu: Correspondentie inter Ric.
Berger e L. de Beaufront e inter Ric. Berger e L. Leau, Raport de A.
Creux pri Ido e Occidental al Romanda Ido-Societo etc e un «Cours
d’Occidental par lettres leçons» (til nu: 2 lettres). Pro manca de loc
noi ci ne posse raportar plu detalliat pri omni ti tre interessant e
propagativ editiones de nor nov brav colaboratores. Noi invita nor
letores qui desira reciver li folies, misser adminim 2 francs sviss
al: Occidental-Buro Fred Lagnel, Chapelle (Vaud), Svissia;
Postchec-Conto: II. 1969.

Cosmoglotta in Mauer bei Wien havet li visita de du extern samideanes,
li 5—7 mai de sr Dr. Ing. Arthur Wormser-Frankfurt a. M. (autor del
Ido-lexico «Mashinelementi e ordinara utensili»), li 22—26 junio de sr
cand. med. Bengt Hammar, president del Ido-Club Stockholm.

«Der Fremdsprachler» (jurnal por cultivation de lingues,
administration: Franz Wessel, Berlin No 18, Landsberger Str. 113),
juli, publicat un articul propagativ por Occidental: «Evolution del
idé de Lingue International», con textus comparativ in Esperanto, Ido
e Occidental. Li maniere de propagande es tre impressiv e totalmen nov
por li neutral publica; ad saver, li articul es scrit in Occidental
self e sublinea li fact que «Occidental es inmediatmen comprensibil a
omni hom de occidental civilisation». Quel del artificial lingues nu
va posser imitar ti maniere de propagande iniciat per Occidental?

«L’Idée libre», Conflans Honorine, raporta pri li brochure
«L’Occidental, Langue d'intercompréhension immédiate» de L. M. de
Guesnet.

Anc «Heroldo de Esperanto», nr 22, contene un curt noticie pri ti
aparition e pri «Occidental-Bulletin» (Ocasional Circulare pri
Mundlingual afferes, de Ferguson Press, Jeffersonville, Indiana, USA).
Sr T. J. rejeta li criptogrammas «nepri, malanigi, obligi», por queles
Esperanto have li international formes «persisti, ekskludi,
multipliki». Por li du ultim on trova in Esperanto adver: «eksigi» e
«multopligi».

// XXX NOTE: li marca original de págine -137- esset in li sequent
// paragraf:

Intern del organisation de UEA (Universala Esperanto-Asocio) ha
eruptet un revolte. Li chef delegat de UEA por Francia, Georges
Delanoue (4, rue Charles-Divry, Paris XIV) contra li precie de 1 sviss
franc por 6 exemplares, dismisse «Al la Esperantistaro» public
circulares printat con sensational «revelationes». Il cita alarmant
verdictes de conosset esperantistes de divers landes, delegates e
membres del Esperanto-Academie (Dr. P. Corret-Paris, M. W.
Page-Edinburgh,
Prof. Dr. Vanverts-Lille, Jaume Grau Casas-Barcelona, Prof.
Cart-Paris, Prof. Dr. Dietterle-Leipzig, Grosjean-Maupin-Pany, etc)
contra li centrale in Genève, a quel ili reprocha «skandalan
malfidelecon» a Esperanto. Li reprochas directe se anc contra li
person del presidente de UEA, Dr. Privat. On acrimen critica que li
central organ ha permisset se sin aprobation del Esperanto-Academie,
scrir li nomines landal per -io vice -ujo. Li conosset feroci
adversario de Ido e nu de Occidental, delegat Dr. Spielmann-Bern, in
li sam circulare replica que «suficent fervoros Esperantistes ja desde
long postula li absolut necessi reformas por finalmen mortar Ido e
Occidental e ducter Esperanto til secur victorie. On ne mey ataccar sr
Privat tam ínamicalmen». Karl Minor-Hamburg, membre del «Lingva
Komitato», in contrari advoca boicottar li organ de UEA, nam un
«jurnale tam dangerosi por li lingue Zamenhofan on ne mey subtener per
abonnament». Prof. A. Dombrowski-Littovia, membre del Esperanto-Academie,
conclude que «li sol practic remedie es li elimination del actual
presidente e li election de un altri ver fidel chef del chefes».

In sam témpore in «Heroldo de Esperanto», nr 19, aparit un articul de
Izrael Lejzerowicz in quel il acusa li provocatores del «uragano»,
quel che mani esperantistes evoca li idé que un nov «Beaufronterie»
bentost va evenir. Il peti tacer nu nam «nor adversarios
(kontrauuloj), li idistes e occidentalistes, certmen bentost va far
bruida que Esperanto es menaciat del debacle …»

Li central organ «Esperanto», Genève, junio, responde al mentionat
acusas public e P. E. Stojan presenta un elaborat in quel il con grand
diligentie demonstra que li membres de UEA procede plu papal quam li
papa, nam p. ex. li sistema de Zamenhof pri li nomines del landes,
secun mult exemples colectet de sr St., esset ínsistematic.

Li redactor de «Heroldo de Esperanto», sr Teo Jung, in su nr 16
publica un lettre quel il ha recivet del presidente del UEA, u li
ultim expresse li espera que li proposition de sr T. J. pri un
intersistematic transaction nu es finit, nam un tal demarche, il di,
es «certmen mult plu grav e dangeros quam li usation de international
nómines landal»!

In li sam numero es publicat anc un lettre de sr de Wahl a «Heroldo»,
i. e. un response al lettre de prof. Christaller in nr. 9, 10
(recenset in Cosmoglotta nr 48, pag. 79) con un comentarie de sr T.
J., finient per: «… Ambi lingues es genial elaborates de genial
mentes. Li cardinal diferentie es, que Esperanto vive ja quar
decennies, durant que Occidental jus ha nascet. Noi do vole atender li
evolution».

// XXX NOTE: li marca original de págine -138- esset in li sequent
// paragraf:

Li Esperanto-presse es embarassat per un decrete recentmen editet del
ministre de instruction in Bulgaria, in quel il interdicte al scolanes
aprender Esperanto e reciver jurnales in ti lingue artificial. Per ti
nov decrete de 1928 li ministerie oficialmen anulla un altri tal de
1920 in quel it ha recomendat Esperanto. «Bulgara Esperantisto», nr 9,
crede har divinat li cardinal causes del interdiction: «Pro que
Esperanto es un facil lingue, li disciples va acustomar se li
facilitás e va perdir li inclination a aprender plu desfacil aferes.
Pro que Esperanto es international, li disciples va comensar estimar
li internationalisme e desestimar li national lingue e cultura;
finalmen li movement de Esperanto es suspectet, que sub it cela se
elementes ínamical contra li state».

Secun «Heroldo de E.», nr 20, anc li ministre por intern afferes in li
hungarian parlament ha refusat un propose del deputat Frühwirt
demandant que li functionarios del policie mey aprender Esperanto.

Un amusant specimen de zelotisme noi lee in «Germana Esperantisto», nr
387, editet del conosset firma «Rudolf Mosse», Berlin. In su raport
pri Novial li redactor scri: «Ja li nómine de ti nov conglomerat fa
divinar que it es un miscreation … It es temerari, voler atinger o
superar li lingue de Dr Samenhof in punctu de internationalitá del
vocabularium e simplicitá del grammatica. To noi Esperantistes posse
asserter sin presumption. Combatter por to noi debi a nor genial
Mastro e a omnis qui garda su heredage. Versemblabilmen li tracies de
Ido, quel posse ni viver ni morir, e ti de altri ínutil «idoj», quel
pos curt pseudovive, fini lamentabilmen, ne sufice, por deterrar del
procedentie sin chances, voler detronisar Esperanto. Lu max regretabil
de ti afere es, que on deve mem ocupar se pri it, pro que li jurnales
dial raportant pri ti nov trubla, denove introducte confusion in li
circules ancor ne esperantistic. Malgré nor intern conviction pri li
ínvictibilitá del idé de Esperanto, noi tamen deve gardar nos contra
li nov adversario …»

[.author]
E{dot} Pigal

// Criterie de lingue international {{{2
=== Criterie de lingue international

Prof. A. R. Nykl del Marquette University, Milwaukee, Wisconsin, U. S.
A{dot} publica un articul «Brevety as a criterion of language» in li
«American Journal of Philology», Baltimore, Maryland.

Quam ja monstra li titul, li autor apologisa quam fundamental e quasi
unic principie por un lingue international su curtitá: «Li max bon international
(auxiliari) lingue es ti quel posse expresser max mult idés in li max
curt via, clar e acuratmen, per medie de un facil articulation».

Por soluer li question quel lingue es max apt e conform a ti
principies il submisse 72 divers lingues a un comparativ exploration
quel consiste in li traduction de du curt frases: 1) I see a good
man’s hand, e 2) I can run better than my father, electet secun divers
principies, quo deve contener un proposition grammatical por monstrar
omni grammatical relationes. Li autor nu conta li númere del síllabes
e quáncam li max curt vell esser antiqui-egiptian e poy modern
irlandés, veni al conclusion que li lingue angles es li max curt e pro
to max bon por un lingue international.

// XXX NOTE: Ci esset li marca original de págine -139-

Por verificar li resultates de ti unesim prova il controla to per un
coherent text por quel il electet li patre-nostri, e contante li
síllabes veni al sam resultate.

Poy il compara ancor Esperanto e Ido con angles e monstra que anc ci
angles have li avantage. Li Esperanto usat monstra mult erras. Anc li
textes in li divers lingues ne es absolut secur, p. ex. li texte russ.

Il conclude que li max bon artificial lingue ne posse con success
concurrer con li max evoluet natural lingues angles e frances, e in li
venient 500 annus angles e frances va atinger un tal perfection, quam
ni un sol lingue artificial ne posse jamá haver li espera atinger.

It es un bon simptoma que li scientistes comensa interessar se pri li
tema de un lingue international, specialmen li americanes. De altri látere on vide que
mem li scientie official ea li sam via quam li dilettantic practica.
Prof. Sapir e prof. Nykl ambi per su opiniones publicat monstra que
ili sta ancor in li embrional statu relatente li lingue international. A ili li idés
expresset per mag. A. Z. Ramstedt in su profund articul «Psicologic e
sociologic caractere del lingue international», (Cosmoglotta 1927/2, 3) es ancor
absolut ínconosset. Por advenir a ti maturitá li practic dilettantic
movement ha besonat 50 annus. Noi mey esperar que li scientic movement
va advenir al agnoscion de ti fundamental principies in li venient 5
annus. Forsan tande va esser possibil un rasonabil collaboration.

[.author]
E{dot} W.

// Quelc opiniones de sviss Idistes {{{2
=== Quelc opiniones de sviss Idistes

Dr. Aschwanden, med. oc., president del Ido-gruppe de Biel: «Pro que
yo es persuadet que Occidental es un ver e grand progress in li
mundlingual movement, que it es li max bon solution experit til nu e
que it forma li fundament sur quel omni mundlinguistes vell posser
unir se, yo declara mi adhesion a Occidental. … Li letura del numeró festiv
de Cosmoglotta esset por me un ver revelation e Vu mey esser cert que
noi, ex-idistes in Biel, va laborar por li solution del lingue international in li
sense de Occidental»

Dr. Schrag, inspector de secundari scoles, Bern, autor de un
aprension-libre por Ido, publicmen declara Occidental un grand progress.

Dr. H. Nidecker, pres. del «Suisa Ido-Federuro» scri: «Occidental sona plu
natural quam Ido, sin esser minu regulari. In Ido, certmen, li
radicarium es international, ma in Occidental anc li grammatica. … Si pos
studia, yo trova que Occidental es plu perfect e plu facilmen comprensibil
del max grand númere de nationes, yo nequande va hesitar pri adoption.
Ne importa li nómine, importa solmen li idé e su realisation.

Junio 1928.

// XXX NOTE: Ci esset li marca original de págine -140-

// Textu comparativ {{{2
=== Textu comparativ

Quam textu comparativ on usa ordinarmen li Patre Nostri. Ma ti prega
have li desavantage que li max mult verbal formes usat in li textu,
sta in imperative. Ergo it vell esser plu bon selecter un altri textu
contenent verbes almen in li tri témpores cardinal del active, adplu
substantives usat in li quar unesim casus, e tam mult formes quam
possibil del pronómines personal.

Pro que yo intente traducter un tal textu in li lingues max important
(e natural e artificial), yo peti omni coidealistes por far
propositiones relatent al selection del nov textu comparativ. It posse
esser un textu composit por ti scope o prendet ex un ovre litterari
conosset generalmen. Yo vell preferer ti ultim solution. Ma li textu
ne deve esser plu long quam ti del Patre Nostri.

[.author]
Karl Janotta, Kaltenleutgeben (Austria).

// Noticies {{{2
=== Noticies

Ido-Congress Zürich. Mersí al auxilie de nor fervent colaborator sr
Ric. Berger, presidente del Sviss Association por Occidental
(Corcelles près Payerne, Vaud), noi posse inserter in li present
numeró un serie de articules consacrat specialmen al partiprendentes
del Ido-Congress in Zürich, 2—5 august. Noi espera que ti articules va
contribuer al claration del conceptiones de ti de nor idistic
samideanes queles pos li ultim evenimentes in li movement de Ido ancor
ne ha decidet se quel direction ili nu va electer.

«Naturaleso e Artificaleso». Pro manca de loc, li response de sr de
Wahl a ti articul in «L’Idiste Français» nr 30, 31 e al articul de sr
Houillon in «Idisto Katolika» nr 5, 6, va aparir in li sequent numeró
de Cosmoglotta. Singul ne-abonnat Idistes exceptionalmen posse reciver
ti nro 53, gratuitmen, si ili demanda it explicitmen che:
Administration de Cosmoglotta, Mauer b. Wien.

Visita in Wien. Li officie de Cosmoglotta in Mauer (Hauptstrasse 51.
Telefon: Atzgersdorf 558) es atingibil per tramvia 60, del centre in
un hor.

Unesim official conferentie international por Occidental va evenir in
august 1929 probabilmen in Paris. Ples misser relatent proposes a:
Cosmoglotta, Mauer bei Wien.

Complet annu-collection 1927 de Cosmoglotta. Quelc exemplares ancor es
recivibil, contra 1 Dollar (7 ö. S.). Li singul cadernes de 1927 ja es
exhaustet, exceptet li numerós de septembre til decembre.

Lexico German-Occidental de J. Gär pro plurimensual bastament (A
strike, F grève) del laboreros in li printería in Reval retarda se. Li
complet ovre va aparir probabilmen in octobre.

[.author]
E{dot} P.

****
Eigentümer, Herausgeber u. Verleger: Gesellschaft Cosmoglotta, Mauer
bei Wien, Verantwortlicher Schriftleiter: Ing. E. Pigal, Liesing bei
Wien. Druck: Milan Nedvídek, Tábor.
****

// Cosmoglotta A 53 (1928-10) {{{1
== Cosmoglotta A 53 (1928-10)

Organ mensual del Association International Cosmoglotta

Consacrat al developation, propaganda e aplication del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 čsl. K

Annu VII -- octobre 1928 -- Nr. 53 (10)

ifdef::original-tocs[]

// Contene: {{{2
=== Contene:

- Fundation de universal Occidental-Union, de. E. Pigal, pg. 141.
- Cronica, pg. 142.
- Ido-Congress Zürich, de Ric. Berger, pg. 149.
- Pro quo yo denov abandonat Esperanto, de Eric Biddle, pg. 152.
- Max bon metode de aprension, de G. Bohin, pg. 154.
- Saxonic genitive de Jespersen, de E. de Wahl, pg. 156.
- Naturalitá e artificialitá, de E. de Wahl, pg. 158.
- Latino sine Flexione, de J. P., pg. 160.
- Esperanto-Statistica, de Julian Prorók, pg. 161.
- Economic e social problemas, de Heinr. Nidecker, pg. 162.
- Anecdotes pri Aristipp, pg. 164.
- Avise a nor colaboratores, de E. W., pg. 164.
- Anuncia, pg. 164.
- Subventiones, pg. 164.
- Erras, pg. 164.

endif::original-tocs[]

// XXX TODO: Confirmar «Universal»:

// Fundation de universal Occidental-Union {{{2
=== Fundation de universal Occidental-Union

Occidental, mersí a su qualitás intrinsic, nu ja defendet de un
international stab de mult scritores qualificat, triumfa súper omni
criticas e hostilitás. Occidental ha comensat su vive. Su movement in li
ultim mensus ha crescet con tempo accelerat, malgré manca de just
metodes e medies. Li fundation de un international Occidental-Union
unitarimen organisat, in ti stadie devenit índispensabil. Li evidentie
súper omni actiones in nor movement deve esser concentrat in un Central
Oficie general agnoscet e suportat. In consense con un international
comité directori noi deve distribuer, economisar e subtener li forties
de nor pioneros secun vis-punctus rational.

Instigat de nor colaboratores, precipue de nor estimat promotor senior
Gerald A. Moore, li gruppe Viennes Cosmoglotta ha editet un circulare
relatent e pos aprobationes e incorageamentes it finalmen ha resoluet
acceptar li advere penosi labor fundar ti Union. Noi ha installat li
provisori Oficie Central del Union in li Redaction de Cosmoglotta.

In li numerós sequent noi va publicar plu detalliat comunicationes, li
liste del functionarios e li Statute elaborat de un comité preparatori
sub li presidentie de senior Janotta.

// XXX NOTE: li marca original de págine -142- esset in li sequent
// paragraf:

Anc nor revúe in 1929 va aparir in plu grand amplore e con
covriment, brochat e tranchat. Ja li present numeró have plu mult
págines.

Li provisori membres del Officie Central, E. Pigal e A. Deminger,
auxiliat de pluri Occidentalistes Viennes e extern, joya haver li
fidentie e cooperation constant del autor de Occidental, del Comité
Explorativ (C.E.L.I.A.) e del max valent ductores de nor movement.

Adver noi deve confesser que córam li mult labores noi prendet nor
function ne con grand plesur. Ma al insistent petitiones de nor
colaboratores noi ne posset trovar un loc plu apt quam centrale
organisatori. Noi advoca omni coidealistes subtener per lor colaboration
li membres del Oficie Central, queles execute lor functiones sin
salarie, pos lor obligationes professional.

Noi expecta que omni Occidentalistes va unir lor forties con li nostris,
por que nor Occidental-Union va star quam un falanxe in li decisiv
campanie imminent.

Noi fa nor devore, ples far li vor.

[.author]
E{dot} Pigal +
por li provisori Officie Central.

// XXX TODO: Confirmar inpagination de ti lettre, e ca
// «Ad Sr. E. Pigal…» mey esser un titul de nivele 4:

____
Ad Sr. E. Pigal, Redactor de «Cosmoglotta».

Estimat senior,

Nu che li dissolution de Ido e córam li barbaric Esperanto li
propagation e studia de un vermen cultural idioma por li international
relationes es ja urgent, e, pro to, yo have li honore misser vos un
unesim donation de 50 pounds por li nov fundat Occidental-Union.

Con sinceri salutas

Gerald A. Moore.
____

// Cronica {{{2
=== Cronica

// XXX NOTE: li marca original de págine -143- esset in li sequent
// paragraf:

O{dot} Multis: Problém jazyka mezinárodního, jeho podstata a rozřešení
(Problema del lingue international, su essentie e solution). IV + 24
págines DIN-format A6. Editoria Occidental, Brno, Vranovská 44,
Tchecoslovacia. Precie 2 Kč (Dollar 0,06). Por li difusion de Occidental
nu ja existe du tre bon brochuras in tchec lingue, queles completa se
reciproc, i.e. li supra-mentionat introductori e li aprension-libre de
J{dot} A. Kajš. In li sam editoría aparit anc un serie de
propagande-postcartes
con Occidental-versiones de bell canzones populari del tchec lingue. Un
serie de 10 divers cartes custa 5 Kč (Dollar 0,15).

Li Bulletin del Sviss Association por Occidental (S. A. P. O.) nu apari
sub titul «Svissia». In nr 4 (septembre) it aperte un concurs de
traduction con premie por li sviss abonnates de Cosmoglotta. Quam premie
es ofertat in chascun trimestre un original oleo-pictura (de pictor
diplomat de Bell Artes sr. Ric. Berger, President de S. A. P. O.) de
quel li valore es adminim 50 francs sviss in pictur-expositiones. Li
jurie consiste de seniores Creux, filolog, Dr. Aschwanden e Dr.
Nidecker. Li Occidental-curs frances per corespondentie de S. A. P. O.
es nu complet con 7 letiones.

Semanal «Revue Artistique Romande», Lausanne, 31 august, publicat li
portret del autor de Occidental con noticie in Occidental.

Sr. Fred Lagnel, secretario de S. A. P. O. in un congress de preceptores
de Romand Svissia, Porrentruy li 29 junio, distribuet un «Apelle por li
pace international» editet del Occidental-Secretariatu, 14, rue du
Mont-Tendre, Lausanne. Li print-folies redactet in Occidental, ha evocat
grand interesse che li congressistes.

Revue «Le Semeur», director Miguel Palomares, Santiago de Puriscal,
Costa-Rica, inserte li informationes del covriment solmen in Occidental,
vice til nu Ido e Frances. To es un nov pruva ocul-battent que
Occidental es li ver international lingue por li ínmediat usada, contra
que Esperanto e simil artificial lingues «auxiliari» ne posse esser usat
autonommen, besonante pro lor íncomprensibilitá li interpretation per
natural lingues.

[.author]
E{dot} P.

// XXX FIXME: Confirmar «IV-8 págines»:

// XXX NOTE: li marca original de págine -144- esset in li sequent
// paragraf:

C{dot} E. Sjöstedt: Occidental, de internationella ordens sprak (i. e. li
lingue del international paroles) Helsingfors 1928. -- Ti ci excellent
brochura de IV-8 págines explica li principies de nor lingue, contene
un comparation inter Esperanto e Occidental, un curt grammatica e textus
provatori e posse esser recivet del Societé Interlinguistic, Villagatan
25, Helsingfors, e del Societé Occidental, Oe. Agatan 37, Uppsala. Li
precie ne es indicat. It es solmen regretabil, que li articul pri
«Normation» de Pigal in numeró 49 de Cosmoglotta ne esset egardat pri li
format de ti ci brochura. Talmen li cáos in li formates de nor
propaganda-brochuras augmentat se. Esperabilmen nor amices va usar
futurmen solmen li DIN-formates A4 (210 × 297 mm²), A5 (148 ×
210 mm²) o A6 (105 × 148 mm²), ja adoptet in adminim six states. To vell
tre simplificar li deposition e expedition de li printates normat. In
céteri ti ci brochura va certmen aproximar plu bentost li témpore quande
omni sved interlinguistes progressist va esser unit circum Occidental.

«Der Türmer» (german «revúe por cordie e mente»; editoría Greiner &
Pfeiffer in Stuttgart) publicat in su numeró julí un articul pri: «Li
mundlingue, li via al lingue del europan intercomprension», quel
accentua que Wahl successat crear per Occidental li medie de
intercomprension quel li munde de cultur occidental besona. Occidental
es tam apt por ti scop que it es ja usat de un grand númere de
adherentes in form e maniere absolutmen egal, quáncam ancor ne existe un
manuale complet, ma solmen curt claves con poc págines. Un textu
comparativ in German, Esperanto e Occidental e un referentie a
Cosmoglotta in Mauer b. Wien clude li articul propagatorissim, de quel
li autor es li coidealist Dr. Mell in Rudolstadt, Germania, consiliero
del guvernia.

Li sam numeró de ti ci revúe contene un articul «Li german nation in li
lucta actual de lingues» de Dr. Benno Imendörffer (professor por li
Hungar lingue in Wien). Li autor demonstra que li lucta del lingues
national devenit mem plu grand pos li grand guerre e pos li ínfelici
tractates de pace. Li autor trae ex su explorationes li consequentie,
«que in li national lucta existe null justicie e null equitá, ma solmen
potentie o ínpotentie». «It es necessi star armat por li lucta por nor
nationalitá». «Si noi ne conserva adminim nor statu de national
possession, e si noi ne resta adminim victoriós in li defension, noi
have anc ne adplu un german futur». Regretabilmen li autor ne trae ex
omni to li consequentie vermen prudent que li interlucta del lingues
national va esser finit ne ante li introduction general de un lingue
supernational quam Occidental. Quam inter li dialectes german (plu
different inter se quam li lingues slavic por exemple) neplu existe un
interlucta desde li introduction del commun intergerman lingue literari
(Neuhochdeutsch), tam anc solmen per li lingue paneuropan va desaparir
li lucta exasperat e exacerbat del lingues national. Ili va esser
restrictet al dominia cultural e economical de su propri nation e va
esser liberat del aplication international in politica e trafica quel
corupte li lingues national e detorna les de lor ver mission. Li autor
de ti articul vermen interessant e su coidealistes mey meditar ti ci
reflexiones.

[.author]
Karl Janotta

// XXX NOTE: ci esset li marca original de págine -145-

«Allgemeine Rundschau» nr 30, München. Dr. Otto Kunze refere a du altri
articules pri mundlingues (pri Esperanto e Oiropapitshn) in ti jurnale
(nr 20 e 29) e al articul de Dr. Mell in «Türmer».

«Le Vegetalien», nr 1, 2, 3, Paris, sub titul «Langues internationales»
denove publica un textu comparativ «Historia de Ivan li Inept» in
Frances, Esperanto, Ido e Occidental.

«Mondo» nr 219-220 scri pri un poema de G. H. Richardson «Flugo» e
parlante pri poesie in lingue international cita li Occidental-traduction ex Heine: «Un
pine sta solitari …» e adjunte: «Tal verses charma li estetic gusta,
inbella li lingue e attrae adherentes». -- Tempora mutantur …

«The Equitist», Phoenix (Arizona), 22 junio, raporta pri li Frances
Occidental-brochurette propagatori de L. M. de Guesnet e blama derivar
li formes feminin del masculin. Pro to li «Equitist League» prefere Ido,
quel deriva ambi, li masculin e li feminin, de un comun radica per
different suffixes -ulo e -ino (Ido: «sekretario» es «sekretariulo» o
«sekretariino»). Certmen ti qualitá de Ido in nor democratic témpore
trova mult simpatie e noi ne vell renunciar introducter apu li feminin
suffix -essa anc un special suffix por li masculin. Ma Ido ha fat se li
labor tre facil per simplicmen declarar que -ulo significa masculin. In
fact li international signification de ti sufix es precipue diminution
(cp. globul, vesicul, oxidul, etc). Pro que in ti ci sense it es
ínaccentuat on vell dever far un exception. «The Equitist» mem ne hesita
far un «corectura» in ti direction anc in su lingue angles; il usa in su
jurnal «vey» quam comun pronomine, triesim person, significant o «he»
(il) o «she» (ella). -- It ne suffice haver un bon idé, on deve haver
anc li potentie imposar it al homes. To es importantissim in omni
sociologic questiones do anc in omni changes del lingue queles es
contrari al customes del popules. Tam long quam li féminas partura
infantes, va exister in general anc un social differentie inter ambi
sexus, quel on ne posse for-decretar per arbitrari formes lingual.
Finalmen li redactor opine quam avantage de Ido que it es li «product de
un comité de 70». Ma nu eminent membres de ti Ido-Comité prende parte in
li nov Occidental Comité Explorativ de Lingue International (C.E.L.I.A.).
Etsi li ultim ne have 70 membres, it utilisa li abundant e matur
experienties del anteyan. Qualitá súper quantitá!

[.author]
E{dot} Pigal

// XXX NOTE: ci esset li marca original de págine -146-

In «Idisto Katolika» nr 5, 6 canonico Houillon responde a un passage in
mi articul «Futur evolution del lingue international» Il di que it es tre desfacil
parlar Occidental. Yo ne save quant profund sr H. ha ocupat se pri Occidental, ca il
possede li lexico grammaticas etc, e ca il fat seriosi provas a
conversation. Tis qui ha fat tal provas constata just lu contrari. Ma in
omni casu it es comic que por demonstrar ti desfacilitá sr. H. parla pri
duplic consonantes, duplic pronunciation de c etc. Si sr. H. vell esser
un chines o un arab, forsan ancor to vell esser comprensibil, ma por un
frances it es quelc strangi. Specialmen si il parla pri li ínprecision
de Occidental. Nu, li lingue F es conosset quam un del max precis lingues. E
Occidental in presc omni casus es plu precis quam F o almen egal a it.

Ma ti opinion veni del íncomplet conossentie, p. ex. il di que Occidental passu
es Ido pazo, paso, transiro, texto-parto. Nu Ido pazo, F
pas{blank}footnote:[In
in li precis F ti parol have anc li sense de negation, e ancor li
sequent 1) vestigie (pas de cheval), 2) loc a passar, 3) mär strett (Pas
de Calais) 4) syll (D Schwelle), 5 Situation, relation, 6) avan-tagie
(donner le pas) etc.]
es
passu, Ido paso, F passage, es Occidental passage, passada; Ido transiro es in
Occidental transition, e Ido texto-parto, F anc passage, es Occidental passage.

Advere «de gustibus non est disputandum» e noi totalmen consenti que
posse exister anc tal persones a queles Ido plese plu quam Occidental.
Ma to es just homes ja intoxicat per long usation de Ido. Ma yo vell
esser interessat pri un hom de occidental civilisation, virginal in
sensu de lingue international, a quel Ido va pleser plu quam Occidental. E til que ti prova va
esser efectuat yo permisse me dubitar pri li justesse del opinion del
estimat canonico H.

[.author]
E{dot} de Wahl

// XXX TODO Confirmar «mani-un»:

In «Heroldo de Esperanto» nr 28. T. J. critica li nov libre de Jespersen
tre rasonosmen. Inter altri cos il scri: «on posse dir que Novial es plu
minu compromiss inter Esperanto, Ido e Occidental … it es superior a
Ido in mult punctus, ma it ne atinge ni li «in-se-self-perfectitá» de
Esperanto, ni li sistematisme de Occidental -- just pro to que it es
plu minu un compromiss … Yo ne crede, que li nov projecte de prof. J.
va trovar alcun practic aplication; tamen it va restar un interessant
studie, de quel mani-un posse hauster almen quelc original idés.»

In Heroldo nr 32 in bibliografie es mentionat PANSCRIT,

// XXX NOTE: ci esset li marca original de págine -147-

Occidental-adaptation del stenografie-sistema Scheithauer per E. Pigal.

Miss E. Sylvia Pankhurst ha publicat un brochura «Is an International
Language possible?», (Published by the Morland Press, Carey Street,
London SW1. Price Sixpence), in quel ella tre habilmen fa propaganda por
li idé de un lingue international. Ella monstra que it totmen ne es ínpossibil o tro
desfacil, que omnihom stant in li trafic international mey mastrisar du
lingues, su propri e li international, tam plu que ti es ya mult plu
facil quam omni lingue national. -- Al opinion, que un lingue international es
ínpossibil, proque bentost on ne va parlar in divers locs del terra li
sam lingue ella oposi Hebreic e Angles, parlat in li tot munde in sam
maniere. Ultra to in li hodial constant comun relationes inter omni
partes del terra li formation de divers dialectes es ínpossibil. -- Poy
ella monstra que un lingue international es ne solmen possibil ma tre desirabil, e que
Latin es li sol base possibil por it. Li fin del brochura es consacrat a
un curt circumspection pri li historie del lingue international, in quel Occidental
figura solmen per su nómine inter Medial e Romanal, e es monstrat
Interlingua de prof. Peano quam li solution del problema. Un textu
comparativ de Interlingua e Esperanto ilustra li assertiones del
autora.

[.author]
J{dot} Prorók

// XXX NOTE: li marca original de págine -148- esset in li sequent
// paragraf:

In «Heroldo» Nr 32 Stellan Engholm tracta pri un passage del libre de
Hendrik de Man «Li psicologie del socialisme» in quel il parla pri
mundcultura e mundlingue. H. de Man tamen ne vide li possibilitá de un
tal cose, proque il ne crede ye success de artefat lingues, proque ili
ne posse esser ver cultur-lingues. Li autor del articul S. E. junte
quelc tre interessant observationes queles yo ne posse retener me citar
ci: «It vell esser un hipérbole (in Esperanto «troigo») dir que Esperanto nu es un
culturlingue, ma it ne es un hipérbole dir, que in nor lingue trova se
un seme ex quel posse crescer un nov cultura … Mult persones parla pri
li ínperfection de Esperanto. Certmen it ne es perfect. Ma quant perfect
Esperantistes existe? … Si noi vole un nov plu bon cultura, noi deve
anc laborar por Esperanto quam mundlingue, culturlingue. It ne es
necessi dir to al «exteruloj» («outsiders»), proque forsan noi vell
deterrar les per to. Ma it es necessi laborar por to, inter nos self e
inter li exterior publica». To es un bon confession. Por nor existent
cultura Esperanto ne posse servir quam culturlingue, e por posser servir
quam tal, it es necessi constructer un nov Esperanto-cultura, do
destructer li existent ma ne
dir to al profan publica! -- Noi peti li mundan presse reprintar ti
interessant confession, pro que li publica mey esser informat pri li
secret intentiones del esperantistes. -- Occidental in contrari es
basat sur nor historic crescet cultura, e es just li commun
cultur-lingue de nor actual Europan civilisation, quel it vole subtener
de discadentie in divers foren a unaltru nationalistic culturas.

[.author]
Axel Wästerland

Mersí al subventiones de sra Morris, li Esperanto-Organisation U. E. A.
prepara nu li edition de un grand planat ovre, un max plen possibil
Bibliografie de libres, brochuras, singul indicationes in periodicos etc
pri li divers aspectes, idés etc, stant in relation con li question de
un lingue universal, to es pasigrafies, signal-codes etc, etc til li
projectes de parlabil lingues incl. Li autor de ti meritosi e minuciosi
labor es li conosset Esperantist Peter Stoian. Il cita anc ovres del 15m
secul. In summa it va esser li max plen bibliografie pri li idé del lingue
international Li ovre va probabilmen aparir in novembre.

[.author]
E{dot} W.

«Oiropa'pitshn» es li nómine del max nov project de un lingue international propagat in
un circulare per Prof. Dr. A. Baumann, München, Auenstrasse 76. Il pensa
que german es li max conosset lingue in Europa, e pro to reforma german
in maniere angles. Articul «de», plural «di»; «de mund, de nase, de or».
Conjugation per «ich tu, ich tat» con li Infinitive, etc. Ja li idé
transscrir Europa in li sudgerman pronunciation Oiropa monstra que «de
doitshe oiropäishe gemein'sprache» es vermen un «pitshn» (pidgin). Li
autor scri que il ha vanmen abordat 60 grand editorías, quo pos ti
exemples ya ne es mirabil. Forsan li 61im va fallir per edition de it.

[.author]
J{dot} P.

'''

In nor ultim numeró noi communicat que li cité del unesim international
Occidental-conferentie ancor ne esset cert. Alor li Ido-Congress in
Zürich li membres Occidentalistic in consense con li provisori Officie
Central in Vienna e con li Occidental-Buro in Paris ha decidet
definitivmen arangear li conferentie in Bern (Svissia) 1929, probabilmen
durant li unesim semane de august. Li Comité de S. A. P. O. ha prendet
sur se li local preparationes propagatori e organisatori. Noi gratula
pro li mersiand resolution e espera que nor unesim international reunion
official va haver un grand successe. Noi sempre va raportar pri li
labores preparatori.

[.author]
Red.

// NOTE: ci esset li marca original de págine -149-

// Ido-Congress Zürich {{{2
=== Ido-Congress Zürich

Raport del Occidental-Observator Ric. Berger al Association
«Cosmoglotta», Wien.

Li mult progressistic Idistes qui atendet del Ido-Congress de Zürich un
solution del schisma e un resolut passu ad-avan, va esser deceptet, nam
ti congress, a quel eat precipue editores e partisanes del stabilitá,
soluet nullcos. Ye mi arriva in Zürich, quande on informat me que li
congressistes hat selectet Sr. Peus quam lor presidente, yo strax
comprendet vers quel sensu li congress devet ear. Effectivmen in li
general reuniones on mult parlat, on fat mult discurses, sovente con
fulminant voce, ma null resultat efectiv. It esset visibil que omnes
timet li scandale expectat e pro to on evitat cuidosimen omni
discussiones de principies. Li grand calore del die semblat har extintet
subitmen omni passiones.

In li raport, yo va parlar precipue pri to quo maxim interesse nos, i.
e{dot} li atitude de nor amics relativmen a Occidental. Factmen, nor lingue sembla
har obsedet li congress e tre sovente noi audit alusion a it, contra que
Novial esset apen mentionat. Pluri evidentmen enunciat quelc
«kritikachi». To esset ínevitabil. Ma in totalitá, yo deve atestar que
li ton pri Occidental ne esset desgentil. Tis qui memora li odie regnant
durant li unesim annus inter idistes e esperantistes, posse comparar e
constatar quant enorm es li progress del spiritu de tolerantie.

Pos li ultim evenimentes che Ido e pro li constant fugida de Idistes
vers Occidental, noi atendet in ti congress un fort movement vers un
modernisation de Ido, por talmen retrotener li progressistes. Solmen 2
mannes tentat un tal proposition, Sres Dres Auerbach e Nidecker, ma li
fulminant voce de Peus fat tremer li auditorium. Houillon afirmat que li
progressistes departe de Ido pro «personal motives», Mauney clamat que
Ido es in «relativa perfekteso», Peus repetit que Ido es li lingue del
«Delegitaro», quo significa que on ne posse trovar quelcos plu bon! Stör
expresset li desir que li Academie idistic mey esser un «poc plu
progressistic».

In resuma, li presc totalitá del Idistes ne comprendet li dangeros
situation de Ido: si ti ci ne es maxim bentost modernisat, tande Occidental va
remplazzar it poc a poc. Un sol vez Nixon declarat que on ne deve far
quam li struce por ne vider li danger; ma pro que samtemporanmen il
afirmat que Ido es «presc perfect», su remarca esset sin utilitá.

Dr. Auerbach exposit li trist situation de Ido. Noi ne obtenet li
success e hodie noi trova nos córam ti facte que un altri lingue (Occidental)
realisa li progress desirat in Ido. Si Ido ne vell esser un compromiss,
to ne vell evenir. E nu, in omni annu, de congress a congress, nor
númere diminue … Noi ne deve sempre repetir citationes de Couturat,
nam noi ne save quo Couturat vell opiner nu … On ne posse negar que
quande on presenta textus comparativ in Occidental e Ido, li publica ne hesita
…

Peus protesta per fulminant voce: «En lektar, ma ne en skribar!»

Auerbach responde que li esperantistes fa li sam response, quande on
presenta les textus Esperanto-Ido e questiona li auditorium esque to ne es
ver. Multes responde yes, yes!

// XXX NOTE: ci esset li marca original de págine -150-

Pos ti discurs del maxim clarvident cap del «Idistaro» noi atendet un
discussion pri li cause del constant fugida del Idistes vers un altri
sistema. Dr. Auerbach hat mettet su digite in li vúlnere. Ma on cuidat
li mal per ignorar it!

Noetzli fat un grand discurs por pruvar que si Ido ne progresse, to es
solmen pro li interesse del publica por sport, cinema, etc. Sin dubita,
to es un cause, ma il obliviat dir que si tant eminent e ancian idistes
quam Pigal, Ramstedt, Peipers, Eldon, de Guesnet, Bohin, Creux, Kaiš,
Janotta, Gär, Pášma, Küppers, Khun etc., etc. abandonat Ido, to certimen
ne es pro li cinema, ma pro li conservatisme del ductores idistes, inter
queles es Noetzli self!

Li ultim idistes es astonant; ili vide lor ranges diminuer rapidmen per
constant fugida a Occidental e ili ne have idé questionar e discusser li ver
cause de ti fugida. Un sol, Houillon, dat ti explication, tre comod: «To
es solmen pro personal preferentie!» Li esperantistes di lu sam quande lor
adeptes transea a Ido!

Factmen li conservaci tendentie del congress explica se tre bon. Pro que
li sol lingue official esset Ido, sol tis qui maxim bon parla Ido desde
long témpore, audaciat discusser e tis comprensibilmen es li maxim
intoxicat o li maxim interessat al inchangeabilitá de Ido (precipue
editores). Adplu li progressist-idistes ha ja abandonat Ido e ne venit a
Zürich por contraponderar li «gut-kontilisti». Do presc omni oratores
contentat se per repetir que Ido es «presc perfect» e que on vell forsan
(!) dever examinar su quelc defectes por far it sempre li maxim bon.

Nor amicos idistes es tant intoxicat que ili ne vole vider li aplastant
superioritá de Occidental; ma si ili absolutmen vole cluder lor ocules córam
evidentie, li publica va judicar altrimen e bentost va decider. Vice
parar li concurrentie de Occidental per un energic modernisation de lor
lingue, ili occupa se, in un congress international, per un scolastic
discussion pri li logicitá del parol Occidental «concurrentie!» Car amicos
idistes! Ne li parol «concurrentie» de Occidental esset a discusser ma li cose
self! To vell har esset mult plu util por li futuritá de Ido! Vu similea
li habitantes del ancian Constantinópol qui perdit lor témpore in
discussion pri paroles e coleres durant que li Turcos ja comensat li
conquesta del urbe!

Noetzli anc declarat que il refusa absolutmen parlar pri Occidental malgré
pluri pregas. Li Occidentalistes, il dit, have lor jurnales, ili mey propagar
lor idés per tis-ci. Noi concorda que Sr. N. have null obligation moral
propagar un altri lingue quam Ido in su jurnale, ma to quo noi reprocha
le es publicar stupiditás pri Occidental e poy refusar omni rectification. Es
precismen to quo fortia nos misser protestationes a su propri abonnates
per un altri jurnale!

// XXX NOTE: li marca original de págine -151- esset in li sequent
// paragraf:

Li maxim interessant reunion por noi Occidentalistes evenit venerdí vésper. Ye
li fine del oficial convenida, Sr. Houillon, hat anunciat que il vell
far durant li vésper un conferentie contra Occidental, un conferentie a quel
il invitat li Occidentalistes present. Ergo Sr. Moore e yo decidet assister por
finalmen audir li refutation (quel noi expectat desde tant long
témpore!) del principies de Occidental. Ma, in ti conferentie, quel reuniat
circa 50 participantes, Sr. Houillon comensat per declarar, ye nor grand
astonament, que il va tractar solmen un sol punctu
secundari, ti del duplic lítteres che Occidental. E tande Sr. H.
racontat un historie de un carre quel havet du rotes e de un altri carre
quel havet solmen un rote. Escamotante habilmen su object, sr. H.
contentat se per jocar pri tri o quar paroles del Radicarium
accompaniante tal scientic critica per mult punie-frappas sur li table.

Finalmen, Dr. Auerbach fat remarcar a Sr. H. que il critica solmen un
detallie in Occidental e que it vell esser plu interessant audir criticas del
principies del lingue. Tande, sr. H. fat un declaration vermen astonant,
apen credibil: il anunciat que il ne posse discusser pri li principies
de Occidental pro que … il ne ja havet témpore por studiar les!

Til nu, yo ha assistet a mult e mult conferenties pri omni species de
questiones, ma certmen it es li unesim vez in mi vive quande yo vide un
professor haver li audacie (in frances, on nomina to: du culot!)
organisar un conferentie pri un question de quel il confesse ne mem
conosser li principies!

Pos un demí-hor, on permisset me responder in Occidental. Ma strax, mi car amic
Mauney saltat vers li plafon: Atention, fa atention a to quo vu di, pro
que Berger es un tre habil mann. Yo averti vos que il conosse Ido plu
bon quam noi e precipue su defectes!

Tande Dr. Auerbach remarcat: yo fa memorar que ante quin mensus, Sr.
Berger esset un del maxim fervent Idistes, it es amusant vider que sr.
Mauney ja suspecte le.

In resuma, yo respondet a Sr. Houillon que li criticas pri quelc paroles
Occidental ne have grand importantie. Si li practica monstra ortografic errore
in quelc radicas, on va corecter les facilmen. Ido ha perfectionat se in
pluri detallies, pro quo Occidental ne vell far it anc?

Sr. H. criticat li duplic lítteres, ma li facte que li du lingues, li
maxim difuset pos Ido, es du lingues con historic ortografie (to es
Latino sin flexione e Occidental) monstra bon que li duplic lítteres ne
constitue un impediment in li ocules del publica quam li idistes crede
it.

Ma Sr. H. interruptet me: «Vu afirma que li lingues queles difuset se
ad-maxim pos Ido, es Latino sine Flexione e Occidental; pruva to! Yo
constata que vu afirma coses sin pruva!»

Per ti objection, on posse judicar quant bon informat esset un
adversario qui postula li pruva de to quo omni mundlinguist save! Sr. H.
sembla conosser tam bon li recent situation de Occidental quam su principies!

On comprende do que li nivelle del discussion ne posset esser tro alt
con un mann qui ne ha studiat li principies de su object, qui ne mem
conosse li recent, mundlinguistic situation e qui accompania omni su
paroles per bruient punie-frappas sur li table, tant que pluri vezes yo
timet que il vell demolir ti-ci vice Occidental!

Mult plu interessant esset li discussion sequent inter li altri
assistentes. Mersí al amabil presidentie de Sr. Cuntz, on tractat ti vez
li principies e precipue li question del analitic conjugation, ti del
logicitá in li lingue international, etc., etc., quo esset occasion por un tre fructuos
cambie de opiniones in un ton amical.

// XXX NOTE: li marca original de págine -152- esset in li sequent
// paragraf:

Li tot discussion esset vermen sempre cordial (si noi excepte un micri
explosion de mal humore de Bettoni). Ci, yo deve mersiar precipue Dr.
Auerbach, Dr. Stör, Cuntz, de queles li largesse de idés e
li amabilitá, yo deve sublinear. Tal spiritu de tolerantie e reciproc
estima fat me un tre grand plesur. Quelc eminent idistes questionat me
esque on va acceptar les in li jus anunciat conferentie Occidental de
1929, etsi ili resta idistes; comprensibilmen yo assecurat les que li
occidentalistes ne va monstrar se inferior a lor coidealistes pri amabilitá e
que tis-ci va esser sempre cordialmen recivet por laborar junt in
amicitá.

Remarcabil es, que li 9/10 del assistentes nequande hat audit parlar in
Occidental e tamen omnis comprendet me, quo pruva que Occidental es un lingue
ínmediatmen comprensibil sin studie, anc oralmen. Un experientie
decisiv.

Zürich, 5 august 1928.

Ric. Berger.

N{dot} B. Strax pos li congress, noi ha recivet un lettre de un del du
oratores qui havet li corage monstrar li necessitá del reformes in Ido,
to es Sr. Dr. Nidecker de Basel, li presidente del «Suisa Ido-Federuro».
Ti lettre quel Sr. Dr. H. Nidecker scrit nos in Occidental, noi adjunte al
rapport sin comentarie!

«Car coidealist Berger,

Yes, li congress esset tre descorageant por ti homes, qui considera li
mundlingue ne quam selfscop, ma quam medie a li scop del liberation del
hom per instruction pri economial-social problemas. In ti sensu yo posse
estimar solmen un lingue quel es progressistic e ne considera se perfect
e ne-reformabil.

Mi discurs esset unesimmen mutilat per li témpore-limitation, e poy per
li rud interruptiones de Peus. Anc li vésper-discurs de Houillon esset
un fals action. Il intentionalmen concentrat se sur un ne important
punctu del Occidental lingue, li duplic lítteres, e intentionalmen alongat su
discurs, por que null altri mey posser parlar pri propri problema …»

// Pro quo yo denov abandonat Esperanto {{{2
=== Pro quo yo denov abandonat Esperanto

// XXX TODO: Marcar blok:
--
Un Esperanto-jurnal raportat que senior E. Biddle ha abandonat
Occidental. Jus noi recivet un lettre de sr. B. quel noi in sequent
publica.

[.author]
Red.
--

____
Durant li ultim annu yo ha abandonat Esperanto e adheret ad Occidental,
poy retornat ad Esperanto e denov abandonat Esperanto por finalmen accepter
Occidental, a quel sistema yo va nu consacrar omni mi forties.

Ti duplic transition forsan sembla un poc strangi. Támen per it yo ha
atinget un plen e definit conviction e yo senti un plu grand satisfation
pri li tot afere.

Yo esset activ Esperantist de 1913 till 1927, do ne sin practic
experientie. In li ultim témpore yo studiat anc Ido e concludet que ti
lingue es plu complicat e plu desfacil quam Occidental o Esperanto.

// XXX NOTE: ci esset li marca original de págine -153-

Yo ha nu abandonat Esperanto proque ti lingue es ne solmen mult minu
international in su structura, ma anc mult minu facil quam Occidental. It es
ver que quande on regarda li divers afixes de Occidental e li divers adjectivic
finitiones, on es inclinat pensar que li mecanical sistema de Esperanto es plu
facil. In un sense to es ver. Ma li practic e li teoretic simplicitá es
du coses different. Teoreticmen Occidental es plu complicat, ma in li practica
it es plu simplic, proque it seque li formes international ja conosset
del studiante. P. ex. li studiante angles va formar li grand majorité
del Occidental-derivationes instinctivmen, sin pensar pri li regules,
proque apartmen in li paroles derivat Occidental es tre simil al angles.
Contrarimen, li formes de Esperanto ne es antey familiari, do on sempre deve
memorar li regul, almen til que on ha atinget un profund conossentie del
lingue. Yo bon memora que quande yo unesimmen studiat Esperanto, yo trovat que
li afixes esset li max desfacil parte del lingue. Por li majorité del
studiantes it vell esser mult plu facil aprender e usar apart paroles
quam formar o deschiffrar li Esperanto-derivationes. Sovente li sense
del derivates (p. ex. fruktaĵo, flugilo etc) es purmen conventional, ne
logical o almen ne clar. Li complicationes grammatical (acusative,
acordation del adjective al substantive in casu e númere, corelativ
paroles, differentiation inter sia, lia, ŝia, ĝia, ilia, finitiones
-ig e -iĝ, etc) es un immens desfacilitá, quel on ne trova in Occidental. In
li ortografie li ks o kz vice x, li kv vice qu es apartmen repugnant. Ma
li possibilitá de reformas in Esperanto es null. Comensar li reformas vell
significar li comensa del fin. E sin reformas Esperanto nequande va esser
acceptat; pri to yo es convictet.

Li present tendentie introducter li paroles international apu li autonom
formes, va esser fatal. On ne posse haver in Esperanto plen internationalitá e
regularitá -- sive li un sive li altri deve esser sacrificat. Occidental posse
satisfar ambi postulationes, do es multissim plu facil.

// XXX NOTE: li marca original de págine -154- esset in li sequent
// paragraf:

Li fortie del Esperanto-movement es cardinalmen sur paper. Chascun activ
laborator save que un tre micri percentage del studiantes resta fidel.
Ca to es li culpe del studiantes? Til un cert gradu, yes; ma it es anc
li culpe del lingue. Yo es convictet que Occidental va retener su studentes
mult plu bon, nam un aprendente posse leer Occidental pos un mult plu curt
témpore quam vell esser necessi por leer Esperanto. E quande on posse leer un
lingue, it es plu probabil que on va retener li interesse pri
it. Li númere del Esperantistes queles lee mem un gazette esperantistic,
es tre micri, secun mi experientie, quel es certmen ne unic.

Li progress de Esperanto, exter li circules comunistic, ne es satisfant e
vermen it sembla me que on ne plu va ganiar nov successes. Un trist
situation pos 40 annus! Yo peti li Esperantistes considerar li factes e
questionar se esque ili ne es sur un fals via. Li beson del lingue international es
imens, li simpatie por li idé es vast diffuset, ma Esperanto ne gania li
victorie. Ca to es un absolut pruva que li sistema es defectiv?

Yo es convictet que Esperanto nequande va victoriar. Li sol alternative
es Occidental. Per it noi posse offertar al munde un lingue conform a
nor cultura. Al batallie!

Eric Biddle, Grosvenor Rd., Tarvin near Chester (Anglia).
____

// Max bon metode de aprension por Occidental {{{2
=== Max bon metode de aprension por Occidental

// XXX TODO: Marcar cite-bloc «Nu es témpor…»?

Ante un annu, Sr J. Prorok scrit in Cosmoglotta No 42, in su excellent
articul: «Stabilitá e Evolution» li sequent lineas: «Nu es témpor
comensar li activ propagande. Li stabilitá por un suficent long futur es
garantit per li experienties de 5 annus de infantie, pos un embrional
periode de 30 annus. Nu, Occidental es matur por prender in su manus li
guidantie del mundlingual affere.»

Versimilmen, noi omnis -- ancian e nov adherentes -- opine li sam. It
es témpor por presentar Occidental al publica, quel til nu ha conosset
solmen caricaturas de lingues international. Ma ante comensar li activ
propagande, it es necessi haver un excellent libre de apprension quel
noi va posser dar a omni studiantes. Consequentmen, ante far grand
expenses de editiones, noi deve questionar nos: «Quel va esser li max
bon metode de aprension specialmen por li lingue Occidental. Ca li
traductiv o li direct metode?»

// XXX NOTE: li marca original de págine -155- esset in li sequent
// paragraf:

Havente quelc experientie in li diferent pedagogic sistemas usat por
docer lingues in scoles, yo strax responde: «Por lingues national, con
lor desfacilitás in grammatica e vocabularium, on ne posse forjettar
totalmen li traductiv metode. Yo ne crede que instructores va contradir
me si yo di que presc omni pedagogos queles experit li direct metode
devet agnoscer,
pos quelc témpore, que su integri aplication ne da li expectat
resultates.

Ma por un sistema «a posteriori» de lingue international, e principalmen
por li lingue Occidental, li question es totalmen diferent. Li Europanes
e li Americanes, si ili es solmen un poc cultivat, ne besona aprender
Occidental. Ili ja conosse it. Por les, it es solmen necessi preciser li
contures del lingue per exemples. Yo es cert que noi ne va incontrar,
quande noi va docer Occidental per li direct metode, ti desfacilitás
queles noi incontrat in li instruction del lingues national. Ergo, si li
metode direct ne es li max bon metode por lingues national, yo crede que
it es in contrari tre convenent por Occidental in omni landes in queles on
parla lingues europan. Solmen in li oriental landes, it va forsan esser
necessi usar li traductiv metode proque lor lingues have un totalmen
altri base quam tis de Europa e America.

Li consequentie de ti statu de coses es tre important por li
organisation de nor propagande. Noi ne va besonar editer libres de
aprension por chascun popul separatmen. It va esser suficent presentar
al publica un excellent manuale scrit solmen in Occidental, usabil sur
li du bordes del Atlantic e li expenses por editiones ne va esser tam
grand. Talmen, it va esser possibil far un ovre perfect, seriosmen
perstudiat, per li colaboration de nor max bon filologos e pedagogos e
pri quel on va posser dir que it es un ovre unic in li historie del
lingue international.

[.author]
G{dot} Bohin

// Remarca {{{3
==== Remarca

Con plesur noi publicat li articul de sr. G. Bohin, director del «École
Moderne», Strasbourg, pedagogo qualificat e experientiós in lingues. Li
opiniones expresset certmen es tre rect e merite plen attention de omni
scop-conform Occidental-propagatores.

Li Central Comité del Occidental-Union ocupa se pri li organisation del
labores por composir un Complet Occidental-Grammatica in Occidental e un
Occidental-Crestomatie. Ambi ovres va esser quasi un resumation e
completation del sistematic manuale de aprension direct de sr Bohin. Li
complet grammatica ja es presc finit in manuscrite de sr Janotta e posse
esser publicat in un tom con li crestomatie e li direct aprens-cursu.
Tis de nor colaboratores queles es parat auxiliar in li composition del
crestomatie, es petit comunicar nos to.

// XXX NOTE: ci esset li marca original de págine -156-

Ti libre va esser un bon vademecum por omnes queles ja possede li lingue
impressivmen, sive per afin lingues natural, sive per studie de un micri
manuale in un lingue national p. ex. che Orientales.

On deve transferer omni detal'at explicationes e paradigmas prolix e
altri complicationes ad-in un complet gramatica in Occidental self. It
es vermen li max rational metode por Occidental e specialmen por su
actual stadie de unesim introduction.

Noi advoca nor colaboratores utilisar nor ancor poc forties commun per
concentrar les in li labores necessissim e editer in lingues national
solmen curt o micri manuales. Tales existe ja in pluri lingues, printat:
German, Frances, Tchec, Sved; in preparation: Angles, Hollandes, Hungar
etc. Plu grand manuales es justificat adver anc in Angles, Frances e
precipue German, pro que ti ci lingues es usat quam international
lingues, do libres in ili es studiat anc de interessates de altri
nationes.

Apartmen important es un plu complet manuale solmen por pur german
letores pro que por ili Occidental naturalmen es comprensibil ne in tant
gradu quam p. ex. por Franceses o Angleses. Nor letores save que just un
tal manuale bentost va aparir in li german Occidental propaganda-ovre,
li elaboration de quel regretabilmen retardat se, pro supercargation del
co-autores.

Nu es in printería un «Manuale de Conversation e Corespondentie» de L.
M{dot} de Guesnet, quel es composit anc secun li directives del direct
metode. It have 20 págines e va aparir durant ti mensu. Precie fr. Fr.
1,50 plus fr. Fr. 0,30 porte exter Francia, fr. Fr. 0,15 in Francia.

[.author]
E.P.

// Saxonic genitive de Jespersen per -n {{{2
=== Saxonic genitive de Jespersen per -n

Prof. Jespersen ha introductet in su Novial un sintetic tal nominat
saxonic genitive contrari al evolution del hodial lingues. On posse
discusser pri to, ca un saxonic genitive es necessi, proque omni romanic
e slavic lingues ne possede it. Ma on deve conceder que in mult casus un
tal form, existent in li germanic lingues, vell esser util por precision
e curtitá. Li germanic lingues usa por it li finale -s. Do li sam quel
nu in omni modern sistema de lingue international es usat por li plural quam li max apt
e international form por ti idé. Do li adoption del -s have cert
desfacilitás, e in un sistema quam che prof. Jespersen excludet se ja
per su in ante statuet principies.

// XXX NOTE: ci esset li marca original de págine -157-

// XXX TODO: li parol «sunn»

Li orígine de ti -s ne es ancor ínrecusabilmen fundat, ma it sembla
esser in relation con li parol sunn (filio). Un process analog noi vide
in li modern nómines de familie: Peters {equals} Peterson. Li psicologic
afinitá del conception de possession e de filio es suficent clar.

Prof. Jespersen nu prende per su genitive saxonic li finale -n, quel es
li form del genitiv in li finnic lingue. Por plu fundar ti un poc
strangi finale in un inter-europan lingue il cita paralel formes D mein,
A mine, Sk min, F mon, e deriva nu in Novial de me -- men, e extende ti
form al altri pronómines vu -- vun, vus -- vusen, nus -- nusen, les --
lesen etc. On posse solmen mirar que un conosset linguist posse dir tal
coses.

// XXX NOTE: Duplic negation :( «e ne have necos comun con li
// germanic»:

// XXX TODO: Marcar paroles citat:

Unesimmen on ne posse posir paralel li germanic formes quam min e li F
mon. Li scrition del F mon per un n es solmen un miscomprense, sammen
quam li scrition F ligne paralel a signe, de L linea (totmen ne egal con
L signum). Ti n in F mon es solmen un fonetic signe del son nasal
introductet in F e Portugales e ne have necos comun con li germanic min,
quel representa un tre antiqui forsan prearic form, quel ne es
caracteristica del pronomine possessiv, ma del personal quel contene it
ancor in mult indoeuropan, p. ex. slavic, lituanic e mem in li turanic
(turco-ugro-finnic) lingues (T min, Est mina).

Duesimmen in li german «des Bären» li finale totmen ne es ti del
genitive, ma sammen bon ti del dative, acusative e mem plurale. Ultra to
on anc ne save ca forsan ti n ne es radical, proque ja in antiqui nordic
li parol es björn.

Do in omni casu li citat de prof. J. finale de genitiv n in li
indoeuropan lingues es adminim un erra.

Resta do solmen li argument que n es li finale in finnic.

Ma it es un facte conosset in linguistica que ni pronómines, ni
grammatical flexiones nequande es pruntat che altri lingues. On prende
ex altri lingues precipue substantives, verbes, adjectives, mem sufixes,
ja mult rarmen prepositiones, interjectiones, ma nequande ni pronómines,
ni grammatical flexiones. Li quelc tre poc exemples anc ne es absolut
fundat e posse haver anc altri explication.

Do prender li finnic n quam signe de genitiv in un absolut europan
lingue es un grav manca de Novial, scienticmen ne defensibil.

To es just sam quam in Esperanto li grec finales -oj, -aj, e mem plu mal
proque grec apartene al fundament de nor occidental cultura.

[.author]
E{dot} de Wahl

Li present e li altris de nor recensiones de Novial es fundat
principalmen sur li ovre: Otto Jespersen, Ph.D., Litt.D., L.L.D., An
International Language, London, George Allen & Unwin Ltd., Ruskin House,
40 Museum Street. Price (Postage enclosed): 5 s.

De ti libre ha aparit anc un german traduction de Dr. S. Auerbach che
Winter's Universitätsbuchhandlung, Heidelberg (Preis 5 RM) e un curt
extracte in dan lingue de Prof. Jespersen self sub titul «Et
Verdenssprog» in li collection «Kultur og Videnskab», V, Pios Boghandel,
Povl Branner, Nörregade, Köbenhavn (1 Kr. dan).

[.author]
Red.

// NOTE: ci esset li marca original de págine -158-

// Naturalitá e artificialitá {{{2
=== Naturalitá e artificialitá

In un articul «Naturaleso ed artificaleso» Franco Veramido analisa in
L'Idiste Français nr 30 e 31 li du fundamental principies de Ido e de
Occidental e veni naturalmen al conclusion que Occidental ne have futuritá e
que Ido es li final «solvuro» del question. Li articul quel es tenet in
un simpatic ton, monstra que li autor ancor ne ha totalmen penetrat li
tema e sovente cita coses queles just demonstra lu contrari a to quo il
asserte. Por exemple por combatter li ne totalmen fonetic ortografie de
Occidental, specialmen li duplic pronunciation de c e g, il cita quam exemple
de perductet fonetic ortografie li lingue hispan e italian. Il sembla
obliviar que just in ti du lingues li du lítteres c e g, have du divers
pronunciationes!

Sammen il di que li etimologic structura ne auxilia li slaves o
germanes, proque ili ne conosse li tal nominal extran paroles.

Ad unesim yo vole constatar que un lingue international probabilmen ne es reservat
(almen in li unesim témpore) al analfabetes. Do omni hom in Germania e
Russia leent gazettes conosse un grandissim stock de paroles, e che clar
e bon instruction anc radicas e sufixes queles il save usar. Yo self
possede completmen li du lingues e yo posse dir que li percentage de
extran paroles e parolformativ partes es tre grand, p. ex. in russ
«con-fide-nt-i-al-no, re-volu-t-ion-nyi, form-at-ia, corpor-at-iv-ny,
co-oper-at-iv, re-solu-t-ia, inter-nat-ion-al-ny, com-press-or,
avi-at-or, pro-fess-or, doct-or, san-it-ar, san-at-or-ia, pro-pag-and-a,
con-tri-bu-t-ia etc»; paroles queles conosse chascun russ soldat, anc li
analfabetes. In ti quelc hasardmen prendet paroles trova se ja li
sufixes max usat e qualificat quam tre desfacil in li derivation. Anc si
li ínerudit ne va comprender li finesses del radica «present» e radica
«perfect», il va p. ex. conossente «revolutia -- revolutionny», totmen
per analogie formar resolutia -- resolutionny, formatia -- formationny
etc.

Ma in Esperanto e Ido ti instinctiv metode es ínpossibil quam yo ha
monstrat to ja sovente. On me di, que támen li ínerudit sempre va far
erras in Occidental. Nu bon, on mey monstrar me que almen li erudites ne fa
erras in Ido o Esperanto! Yo e sr Pigal ha monstrat sufficent vezes que mem
ductores de Esperanto e Ido havent ja long practica ancor fa grav erras.

Un ínerudit person, si il aprende un foren lingue, sempre va far erras,
si il ne have ocasion aprender it instinctivmen per practica, quam su
lingue matrin. On mey solmen leer li epistules e post-cartes de tal
persones scrit in Esperanto o Ido, e on va sentir un horrore.

// XXX NOTE: li marca original de págine -159- esset in li sequent
// paragraf:

// XXX NOTE: Duplic negation :( (simil al erra in hispan «hasta
// que no») «E til quande li tot munde ne va parlar ti lingue quam
// quasi matrin, it va…»:

Interessant es un logic erra del autor. Il scri: «Si til nu on aprendet
li international lingues precipue per scrit textu, on deve considerar ti
metode quam absolut anormal e ínnatural, imposat al studiantes
simplicmen per li relativ poc diffusion del lingue … Céterimen li
exemple del infante quel apropria se li conossentie de su lingue matrin
solmen per audida, es un suficent frappant pruva del debilitá de punctu
de visa Occidentalistic». Just ci es li quintessentie del question! Ma
li autor oblivia que li lingue international es essentialmen foren a omnes! E til quande
li tot munde ne va parlar ti lingue quam quasi matrin, it va esser un
lingue extran: Altricos es aprender un lingue
vivent che su parlantes, e altricos introducter un lingue ancor ne
parlat. E ti lingue on va aprender naturalmen plu per scrit quam per
audida. Ma si un vez li lingue international va esser parlat in omniloc quam su propri e
li infantes va audir it in tendri yunesse e aprender it naturalmen,
tande si li grand lingues europan va introducter un absolut fonetic
ortografie, on va posser far to anc in li lingue international. To va esser ne plu
desfacil quam in li altri vivent lingues.

Ma yo nequande ha audit que li duplic pronunciation de c e g in A F S P
I (e anc in D Sv Holl) ha causat quantcunc desfacilitá al studiantes. Yo
vell esser interessat far conossentie con tal fenomenal homes!

Dir tal coses, es sive bluff, sive manca de índependent judicie, e
repetition de formules audit sin pensar.

Li autor concede que li scientic circules ha poc interessat se ye Esperanto e
Ido, ma il emfasa que li proletariatu seque in grand masses, e Occidental ancor
ne ha monstrat, que it es bon por li masses. In li unesim témpores de
Esperanto e Ido li proletariatu anc ne esset representat inter li adherentes.
Por ili es necessi special manuales e metodes de instruction, necessi
fervent instructores. Tal coses ancor manca che Occidental quel ha usat su
unesim 5-6 annus a propri perfectionament e ne a propaganda in li
grand publica{blank}footnote:[Nor libres ancor ne es vendibil in li magazines,
ma solmen recivibil in Vienna e Reval, e che quelc
Occidental-informatorias.].
Pro to noi ha contentat nos ye li micri claves, queles
ha monstrat se totalmen suficent por persones un poc instructet in
medial scoles. Quande noi va haver lexicos e manuales e bon pedagogos,
instructores, noi va posser interessar li proletariatu. Til tande noi
trova plu util recrutar li scientistes e erudit persones stant in li
conexe international, quo posse esser efectuat plu rapidmen e haver plu
grand valor in li unesim témpore. On deve prender in calcul, que li
metode de instruction de un lingue con li etimologic structura de Occidental,
va esser un altri quam ti del altri lingues, e noi sta just in li
elaboration de un tal metode.

// XXX NOTE: Duplic negation :( «si ili es adversarios e ne vole
// saver necos pri L.I.»:

Li ínmediat comprensibilitá de Occidental, in juntion con grand simplicitá e
regularitá de derivation, es un grand avantage proque it destructe li
antagonisme in li cultivat publica, evocat per li ínnatural e repugnant
formes de Esperanto e Ido. Anc si ili es adversarios e ne vole saver necos pri
lingue international, ili comprende Occidental, e ili anc ínvoluntarimen es «passiv»
Occidentalistes. Por devenir «activ» e posser strax scrir, mem sin
lexicos, sufice quelc semanes, sovente quelc dies, quam ha monstrat mult
exemples. Do li desfacilitás mentionat in li articul de sr Veramido es
pur fantomes, e yo es cert, que si il vell dever scrir me «expromptu» e
sin lexico un epistul in Occidental, yo vell trovar ta minu erras, quam si yo
vell scrir un tal epistul in Ido, quel yo ha sequet desde su apparition
in 1908, do nu durant 20 annus. Noi mey far li experiment! Un clave yo
vell misser gratuitmen.

[.author]
E{dot} de Wahl. Eha 10, Reval (Estonia).

// Citates {{{2
=== Citates

// XXX NEW: Li titul «Citates» esset mettet in ti edition.

[quote, H. Ford]
____

Noi ne fa changes pro variation, ma noi nequande hesita comensar un
mutation, quande it es monstrat, que li nov via es plu bon quam li
anteyan metode.

____

// NOTE: ci esset li marca original de págine -160-

// Latino sine Flexione {{{2
=== Latino sine Flexione

Li periodico de Latino sine Flexione o Interlingua: «Schola
et Vita» (Redaction e Administration: Director Nicola Mastropaolo, Via
Washington 12., Milano 125, Italia. -- Abonnament annual: L it. 22,—)
in li ultim numerós consacra spacie a discussiones pri linguistic
questiones. Nu quande on agresse anc altri temas quam matematic, li
superextendet analitisme e primitivisme de Interlingua junt con
antiqui-latin pesositá da sentir se quam impediment e pro to on nu
discusse li question del conditionale. Advere li discussion es vermen
scolastic. Por ne introducter ti omniconosset modo on sive 1) sercha
ínacustomat primitiv cirumscritiones, sive 2) curios auxiliares.

P{dot} ex. 1) «Si li medico (o forsan un medico?) vell esser ci, yo vell
joyar» es expresset in Latino sine Flexione talmen: «Medico non ades, et me non es
laeto» o «ad me dole quod medico es ab».

Altris proposi formes quam «me e i scribe» {equals} yo vell scrir etc.

On vide ci clar li pesos ínhabilitá de Latino sine Flexione Un novum in «Schola et
Vita» es, que it publica articules in altri lingue international, in Nro 5-6 p. ex.
Neolatine de P. Lundström, un tre desfacilmen comprensibil lingue, con
un sistema de vocal harmonisation u-o-a, o-a-e, a-e-i, talmen que li
unesim finale es masculin, li duesim índiferent e li triesim feminin, e
mult altri arbitraritás.

Anc es publicat un articul de Wilbur M. L. Beatty in li totalmen
íncomprensibil lingue «Qosmiani».

[.author]
J{dot} P.

Solmen nu noi aprende que prof. G. Peano in Torino, li creator de L. s.
F{dot} e presidente del Academia pro Interlingua (A. p. I.) ye li 27 august
a{dot} c. pervenit a su 70-esim annu. Ye ci ocasion, etsi tard, noi
transmisse al jubileario nor cordial felicitationes e sinceri agnoscion
pro su ínfatigabil labores quel il desde plu quam du decennies ha
consacrat al idé de un Lingue International cultural. Prof. Peano have
apart merites por li scientie anc per su matematic ovres.

[.author]
E{dot} P.

// Citate {{{2
=== Citate

// XXX NEW: Li titul «Citate» esset mettet in ti edition.

[quote, August Pauly]
____

Li old parol ja long usat in li lingue, have, quam li old hom un plu
grand contenentie de vive, e pro to es li parol del poet. Li yun e ancor
plu li extran parol es ancor povri ye tal valore, it es li parol del
scientie o del frigid munde.

____

// NOTE: ci esset li marca original de págine -161-

// Esperanto-Statistica {{{2
=== Esperanto-Statistica

Li oficial organe «Esperanto», Genève in su nr 335-336 (7-8) publica
li resultates del grand Statistica del expansion de Esperanto
interprendet per Dr. Dietterle, Leipzig.

Ex ti statistica, fat tre conscientiosmen, printat sur 25 págines-octav,
noi posse ci citar solmen quelc por nos max interessant resultates.

Unesimmen es interessant que al apelle misset a omni conosset gruppes e
associationes ha respondet solmen 2/3. To monstra que mult tal gruppes
ha existet solmen sur li paper e pro desinteresse ha dissoluet se.
Respondet ha 1228 gruppes vice li supposit 1776. -- Isolat
esperantistes on ha posset constatar presc 17080. Por li gruppes quel ne
ha respondet al apelle sr Dietterle calcula 5 membres pro gruppe, do
junte a su calcul ancor 3000 persones in gruppes. To ne fa mult, ma
sembla anc esser fals, proque on vell dever calcular que almen li demí
de ti gruppes ha finit lor existentie. Talmen in su final resultate Dr.
D{dot} calcula 1776 gruppes (1228 ya ha solmen respondet) con 41751 membres.
In total in plu quam 7000 locs in li munde existe in summa 126.508
esperantistes. Ma on save que in societés, gruppes etc sempre almen li
demí es solmen nominal membres e ne interesse se pri li cose. Mult de
ili comprensibilmen subtene li movement solmen pro li idé, sin occupar
se self pri li lingue e sin comprender it e leer li revúes. Plu efectiv
do vell esser calcular li cifres del editiones Esperantistic, e tande
probabilmen li resultate vell esser fortmen altri. Regretabilmen un tal
statistica manca.

Si secun li statistica circa 700.000 persones ha sequet Esperanto-curses
de 10 til 30 letiones, to in null maniere posse esser criterium pri li
númere de conossores. Quo on vell dir si on vell calcular li conossentie
p{dot} ex. del lingue frances secun li numeró del persones quel in li scoles
ha studiat ti lingue durant 2-3 annus. On vell atinger 50-100
million persones extra li landes parlant F. quam lingue matrin!

Ne sin interesse es quelc indicationes queles Dr. D. elimina del calcul
in su statistica quam fals e sin sense, p. ex. que in un loc pos 88
curses existe solmen 15 esperantistes o in altri loc pos 400 curses
solmen 60 esperantistes exter li gruppe. Ti informationes probabilmen
deve esser corectet talmen que esset 400 participantes de curses, ma que
solmen 60 ex ili ha devenit esperantistes. To vell esser ancor un sat
bon resultate.

// XXX NOTE: ci esset li marca original de págine -162-

Ma it monstra nos qualmen calcular li 700000 persones.

Si on havet occasion vider li generalmen miserabil conossentie de Esperanto che
su adherentes, sovente anc redactores de revúes, on va haver un plu just
judicie pri li ver expansion e conossentie de Esperanto. Yo self ha
constatat durant un congress, que mem li functionarios decorat per verdi
rosette ne posset comprender Esperanto e petit me parlar in li local lingue.

Simptomatic es li nota de Dr. Edmond Privat, que li max rapid crescentie
inter 1922 e 1928 certmen esset a constatar in li circules del
laboreros. Ma it es clar que ti crescentie es attribuend ni al
perfection del lingue, ni anc al beson in ti circules, ma a politic
considerationes, por haver un max numerosi auditorie por extranational
propagandistes in meetings. Li circules vermen interessat in
international communicationes, specialmen li scientie, li comercie,
industrie etc tene se ancor tre reservat, e contenta se per índiferent
resolutiones in favor del Esperanto, scilicet (i.e.) al idé de un lingue international,
quel in van li Esperantistes identifica con li sistema de Dr. Zamenhof.
In 1886 ti idé esset identificat con Volapük, 1926 con Esperanto. Noi va
vider con quo on va identificar it in 1946.

[.author]
Julian Prorók

// Economic e social problemas {{{2
=== Economic e social problemas

Special redactor: Dr. Heinrich Nidecker, 12 Blauenstrasse, Basel,
Svissia.

Noi successat ganiar nor estimat coidealist, li sociolog Dr. H.
Nidecker, president del Sviss Ido-Federation, por redacter li present,
nov rubrica, pri quel noi suposi que it interessa nor letores. Ples
misser omni responses e articules relatent al adresse del special
redactor.

[.author]
E{dot} P.

// Li perfect circulation {{{3
==== Li perfect circulation

[quote, Proudhon]
____

In li social órdine reciprocitá es li formul del equitá. Li reciprocitá
es expresset per li prescrition: Fa a altris, qualmen tu vole que on mey
far a te; e in li lingue del economie national: changea vor productes
contra altri productes, compra mutualmen vor coses. Li organisation del
reciproc relationes, to es li tot sociologie! Da al social córpore un
perfect circulation, to es, perfect e regulari change de servicies
contra servicies, e li homan social contracte es etablisset, li labor
organisat.

____

// Introductiv remarcas {{{3
==== Introductiv remarcas

// XXX NOTE: li marca original de págine -163- esset in li sequent
// paragraf:

Noi homes vive del fructes del terre. Sin li terre nullhom posse viver.
Nor alimentes e altri necessitás del vive es li productes ex du
factores: natural energies provenient ex li suol
e mediat del terre, e nor propri labor-fortie, quel essaya extraer
sempre plu e plu ex li terre.

Production. Noi sempre ameliora li metodes de production per li
invention de plu bon e precisi machines, e to con grand success: noi
posse dir que li production del suficent quantitá de victuales ne
presenta alquel desfacilitá. E tamen multis deve carir li max necessi
victuales. Max diligent e activ laboreres ne have decent habitation pro
manca de pecunie. Altris vole laborar, ma ne posse trovar employa; ili
deve chomar e esser subventionat ye li expense de altris, qui self ne
have tro multcos.

Ci noi trova li unesim grand problema: qualmen it eveni que multis
labora e támen resta povri, durant que altris, qui ne labora, vive in
abundantie?

Change. Tre probabilmen ti problema ne es un problema de production, ma
un problema de change, o un problema de distribution. Ú es li cause, que
li productes ne es distribuet talmen, que li laborere anc recive su tot
producte? Probabilmen, si on vell posser changear solmen su propri
labor-productes, to vell esser li regul. Ma, ínfortunatmen, in nor
social órdine it es anc possibil changear labor-productes contra alquo
quel ne es labor. Ci es, to sembla me, li sam problema expresset in
altri form. Qualmen to es possibil?

Si noi vole trovar li cause de ti ínequitabil change, noi deve examinar
li medie de change, e interrogar, si ti medie vermen es un medie e ne un
impediment del change. Noi do deve profundmen examinar li tot
problem-complex del pecunie e del financies.

Ples retornar al terre e al ressurses provenient ex li terre, anc al
mercates, u li productes oferta se al compratores. Pro quo li homes
combatte se in sempre novi guerres? Pro quo ili ne interauxilia? Ci es
un altri grand problema: li problema del cause del guerres inter li
homes e nationes, quel deve auxiliar se mutualmen. Si noi va trovar li
ver cause de omni guerres, noi anc va posser indicar li ínfallibil
remedie, to es li medie por adducter li mund-pace.

Omnicos quo concerne pecunie, financies, bastament, chomage, stagnation,
misere del agricultura, revolution, guerre, social movementes e parties,
omni ti apartene a nor tema; noi va esser grat a omnis queles pro
interesse va contribuer al solution de ti urgent problemas per articules
por nor social e economie rubrica.

[.author]
H{dot} N.

// NOTE: ci esset li marca original de págine -164-

// Anecdotes pri Aristipp {{{2
=== Anecdotes pri Aristipp

Un die li grec filosof Aristipp petit li tirann Denis pro salvation del
vive de su carissim amic condamnat. Denis retropulset le e ne volet dar
ti favor. Ma Aristipp jettat se a su pedes. Alcun trovat ti bassesse
índigni e blamat li filosof, qui respondet: «Ne es mi culpe, ma ti de
Denis, qui have li oreles ye li pedes!».

Un altri die, in Siracus, Aristipp esset invitat de Simon, li tresorario
de Denis. Simon fa admirar le su splendid palace, de quel li parquete in
precios ligne, esset brilliant quam glacie. Aristipp comensat tussar,
poy sputat sur li visage de Simon, quo mult incolerat li offensato. «Mi
amico», Aristipp dit le, «yo ne vide un loc plu sordid u yo posse
sputar».

[.author]
Trad. Ric. Berger.

// Avise a nor colaboratores {{{2
=== Avise a nor colaboratores

Li ultim folies del lexico german-Occidental de Joseph Gär es nu
dismisset al abonnates. It es nu desirabil adjunter a ti lexico un liste
de printerras e forsan quelc mancant paroles. Pro to omni usatores es
petit misser tal informationes a E. de Wahl, Eha 10, Reval, Estonia, e
quam bentost possibil, pro que it es necessi bentost ligar li singul
cadernes por posser metter les in vendida in li librerias.

[.author]
E.W.

// Anuncia {{{2
=== Anuncia

// XXX TODO: Confirmar «contra —,60»?

Coidealist Karl Janotta ha editet in 1921 li ovre «La libro del 100
marveli», un brochure presc exhaustet e contenent 30 articules facticmen
interessant in Ido. Ti brochure in bell coloros covriment have historic
importantie por li problema del lingue international. It es recivibil contra —,60
austrian Schilling anc del officie de Cosmoglotta in Mauer bei Wien.

// Subventiones por Cosmoglotta {{{2
=== Subventiones por Cosmoglotta

O{dot} W. Ferguson-Jeffersonville: 2,8 Dol.; Regierungsrat Dr.
Mell-Rudolstadt: 10 RM; «Cerka»: 10 Kč. Cordial mersias!

// :pednote15652: Ja corectet in ti edition. Note del editor digital.

// [[erras, Erras]]
// // Erras {{{2
// === Erras{blank}footnote:[{pednote15652}]

=== Erras

NOTE: Ja corectet in ti edition. Note del editor digital.

Ples leer in nr 50 (julí): pag. 101, lin. 3 de supra: ínpremeditat
(vice: impremediat); pag. 103, lin. 3 de supra: va (vice: ve); pag. 108,
lin. 1 de infra: ya superflue (vice: ne superflue); pag. 113, lin. 10 de
supra: mundlingue (vice: mudlingue); pag. 114, lin. 18 de supra: in
(vice: il); pag. 115, lin. 12 de infra: arrangeament (vice:
arrageament); pag. 116, lin 3 de supra: demí- (vice: domí-).

****
Eigentümer, Herausgeber u. Verleger: Gesellschaft Cosmoglotta, Mauer bei
Wien, Verantwortlicher Schriftleiter: Ing. E. Pigal, Liesing bei Wien.
Druck: Milan Nedvídek, Tábor.
****

// Cosmoglotta A 54 (1928-11) {{{1
== Cosmoglotta A 54 (1928-11)

Organ mensual del Association International Cosmoglotta

Consacrat al developation, propaganda e aplication del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 čsl. K

Annu VII -- novembre 1928 -- Nr. 54 (11)

ifdef::original-tocs[]

// Contene: {{{2
=== Contene:

- Li direction nu sequend, de E. de Wahl, pg. 165.
- Cronica, pg. 170.
- Infinitive per -r, de A. Deminger, pg. 173.
- Simplic, duplic, triplic, de E. de Wahl, pg. 177.
- Personal remarca, de E. de Wahl, pg. 179.

endif::original-tocs[]

// Li direction nu sequend {{{2
=== Li direction nu sequend

Durant li 47 annus de practic evolution del lingue international on
posse remarcar in general un tendentie ad plu natural. Comensante per
Volapük e li totalmen artificial provas li practic possibilitá de un
artificial idioma esset pruvat in cert gradu, e it esset inculcat al
publica por long témpore cert principies absolutmen sequend i.e. li
rigid ortografie (un líttere -- un son) li rigid regulari grammatica
sin exceptiones etc. Ti principies postulat un presc arbitrari o almen
fortmen mutilat vocabularium, quo ya es li comun caracteristic trate del
unesim projectes.

Li genio de Zamenhof ha posset junter in un ínatendet maniere ti rigid
principies con un comparativmen extraordinari naturalitá in li
vocabularium. To explica li imens success de Esperanto in comparation
con li altri projectes.

Ma ja in li unesim témpores aparit projectes con mult plu sublineat
naturalitá, p. ex. ti de Henderson (Lingua franca), Steiner
(Pasilingua), Stempil (Myrana) e precipue J. Lott (Mundolingue), quel es
quasi absolut modern.

Ma a ti projectes mancat to in quo consistet li fortie de Volapük e
Esperanto, i. e. li regulari grammatical structura e transparent
derivation, quo reducte li necessi labor de apprension de vocabules al
minimum.

// XXX NOTE: li marca original de págine -166- esset in li sequent
// paragraf:

Til nu li publica in general hiper-taxat li role del grammatica e ne
suficent prendet in calcul li labore del memoration
de vocabules. Li facte es, que li max bon conossentie del grammatical
structura sin stock de paroles ne da nos li possibilitá parlar e
comprender un lingue extran, durant que li conossentie de un grand masse
de paroles e expressiones anc presc sin conossentie del grammatica posi
nos in un mult plu avantageosi position. Advere on parlat horribilmen
fals, ma on esset comprendet. E por un lingue international in general es plu grav li
possibilitá facilmen comprender e far se comprendet, quam correct e
precis parlada. Just pro to tal Ersatz-lingues quam lingua franca,
pidginenglish, Beech la mar etc hat naturalmen nascet e vivet su vive.
Ma un plen lingue international, quel deve servir ne solmen al max primitiv besones del
homes, ma responder anc al postulationes del scientie, trafic, tecnica,
economie, filosofie etc, etc, ne posse contentar se con un tal statu. Ci
ja un complet e perfect possession es necessitá. E to postula naturalmen
un perfect conossentie del grammatica e derivation.

Li base del nominat Ersatz-lingues esset li vocabularium de un o du
lingues vivent ligat per un rudimentari grammatica. Do it suposit un
minimal labore de aprension, proque li majorité del paroles ja esset
conosset.

Just li sam idé fundamental esset li base de Esperanto. Prendente su
vocabules ex li 3-4 lingues max conosset in Europa, Zamenhof atinget per
ti tactica un tre rapid aprension de ti parte del lingue, quel es
necessi por li unesim besones. E to just explica li expansion del
Esperanto precipue in li inferiori classes del population.

Li desfacilitá del Esperanto comensa solmen ta u on comensa usar li
términos del plu alt civilisation e cultura. Nam ci ja ne existe ti
similitá con li conosset expressiones. Li derivates de Esperanto difere
ja considerabilmen del usat in li tot munde civilisat.

Do nu comensat un duplicitá. Sive on sequet li regulari construction e
derivation quam fat li non-occidentales e li íninstructet masses
populari; sive on usat secun li famosi § 15 li conosset international
paroles e talmen introductet milles de exceptiones, ne comprensibil por
orientales e minu instructet europanes de altri quam anglo-romanic
orígine. E ti calamitá in Esperanto ha ancor crescet per li
circumstantie que on ne posset usar mem ti international paroles sin
mutilation pro su rigid grammatical regules, quel postula li absolut
usation del finition -o che substantives, -a che adjectives etc.

// XXX NOTE: li marca original de págine -167- esset in li sequent
// paragraf:

Ti calamitá ha evocat centenes de projectes de reforma de
Esperanto e un cert númere de autonom projectes de lingue international.

Li causa esset que li publica sentit: Existe du principies: li un es li
regulari grammatica e clar e precis derivation, e li altri li usation de
paroles ja conosset, por ne cargar li memorie del usatores, e por max
facilmen intercomprender se.

Ma li fatal cose esset, que ti du principies presc strictmen contradit
li un al altri. Pro to Schleyer obsedet del idé que li grammatica es lu
principal in su Volapük negliget li vocabularium international. Altris
quam Lott, negliget li grammatica e precipue li derivation. Peano mem
eat in su Latino sine Flexione till abolir li tot grammatica. Ma to
arudimentat talmen su lingue que su adherentes esset fortiat introducter
divers arbitrari grammatical formes, quam por ex. «e» quel significa li
preterit.

Unesimmen in li sistema Occidental ti harmonisation esset atinget in
comparativmen alt gradu. Un absolut harmonisation, quam ja dit, ne es
possibil. Pro to on anc ne posse haver un fix límite a quel li lingue nu
va evoluer. In fact ti evolution posse marchar in li direction de sempre
plu grand naturalitá e do anc ínregularitá, o in li oposit direction a
plu grand regularitá con autonom derivation de propri paroles, forsan
divergent del existent international tales. Quel direction nu factmen va
sequer li evolution, es ancor ínpossibil predir ye li hodial momente.
Chascun del du directiones depende del constellation del usatores. Li
usatores apartenent al academic classe del population, o per su
nascentie al romanic circul, va preferer li plu fluent natural formes,
p{dot} ex. irregulari vice inregulari, communism por comunism etc, e un tal
tendentie sembla nu ja voler expander se in Occidental, e traer it plu e
plu in li via del «Mundolingue» de J. Lott, quel támen, quam on save, ha
fallit.

Li altri direction vell posser prender superioritá si p. ex. li
communistic internationale vell introducter Occidental in su
organisation, o si li avigilant oriente vell opposir se al angles
predomination e usar li plu facil Occidental.

Quam ja dit noi ancor ne posse dir quel direction li evolution va sequer
in fact. Ma in omni casu it sembla me tre íncaut ja nu in li tendri-yun
etá de Occidental e su ancor ínsuficent expansion, voler preciser li
direction.

// XXX NOTE: li marca original de págine -169- esset in li sequent
// paragraf:

Li natura con su evolution anc ci posse esser nos li max bon guide. Noi
posse vider que li max alt evolution, til nu atinget in li hom,
somaticmen (quo concerne li córpore) ha
monstrat un grand conservatism in li cardinal linea. Quam on ya save li
hom es un del poc species, quel ha conservat li original 5 fingres, tam
in manus quam in pedes. Presc omni species animalic ha specialisat su
córpore in un sol direction: Li avios ha perdit lor manus e evoluet les
ad alas, e aquisitente un nov capabilitá «volar», perdit li possibilitá
del manu constructer e usar utensiles. Li cavalle ha rudimentat li
superflú fingres ye profit de un sol quel ha evoluet su ungul till un
huf, quo es li max perfect adaptation a rapid curse. Pos li cavall seque
li boves, cerves, antilopes etc con du hufes. Ma anc li avios current,
quam li nandu, casuar, e ante omnicos li struce ha reductet li númere de
lor pedi-fingres till minimum. In sam témpore illi ha mem perdit li
capabilitá volar. Lor alas es solmen rudimentes, e li australian emu e
li fossil gigantic Moa de Nov-Zeland ha mem perdit les totalmen, durant
que li antarctic pinguine ha evoluet su alas a svimmuores con
triangulari squamatri plumes, bonissim adaptat al vive in aqua. Ti avio
mem ha perdit li mobilitá de su colle e have nu un presc rigid cap, quam
un pisc.

Li enumerat exemples monstra nos que li natura in su divers aspectes
posse atinger li max possibil specialisationes por adaptar se al
circumstantie.

Ma noi vide anc un altri cose. Che mutation del conditiones un
retroadaptation con regeneration del perdit membres nequande ha evenit,
e li organismes tro specialisat, ne possent adaptar se al nov situation
devet perir, quam in chascun passu doce nos li paleontologie! Solmen li
hom in su somatic conservatisme til nu ha successat persister in omni
climates e nu per su tecnica anc in omni elementes, per aeroplan e
scafandre.

Si li avios e pisc ha posset rider pri li hom quel ne ha savet tam bon e
rapidmen assimilar se al altri elemente, nu qui ride li ultim ride max
bon!

Un cose simil noi posse vider anc in li lingues, e specialmen li lingues
artificial. Li machinal rigid Volapük, in tot ne possent adaptar se,
perit in curtissim témpore che li postulation usar international
paroles. Esperanto quel ja de comensa ha specialisat se in primitivisme
e quant possibil restriction de radicas in un crevesc pancere, malgré
40-annual exforties ne posse atinger li grand trafic e comunication
international ni li scientie e tecnica. It ne posse retroevoluer se a
ver cultural internationalitá.

// XXX NOTE: ci esset li marca original de págine -169-

Latino sine Flexione de Peano, tro rigidisat in li amputat antiqui
latin, vegeta e stagna in su micri circul de italian matematicos. Li
prova de Ido retroevoluer Esperanto al nov plu grand cultural
internationalitá del civilisat europanes, ha fallit. It ha morit del
discrepantie inter li tendentie incorporar li international paroles e li
rigiditá del primitiv pancere de crustacé.

Occidental ha comensat su vive, retroeante al fundes de nor lingues. It
fat su embrional evolution durante 30 e su infantal developation durant
7 annus. Modernisante se till hodial statu lingual it támen ha conservat
li originari visibil structura sin tro specialisar se in apart
direction. It es ancor yun. Noi ha videt, ad u ducte li tro temporan
specialisation in ancor debil e flexibil etá. Al ínpossibilitá adaptar
se a changeat conditiones.

Just nu in li momente nor civilisation e cultura sta in li comensa de un
nov evolution e nequi save ancor ad u va ducter ti evolution, forsan in
li venient 20 til 30 annus. It es dangeros e fals ja nu voler decider e
stabilisar li direction del evolution de nor yun lingue, quel just
comensa su adolescentie. Lass nos fider al san frisc organisme e li bon
psichic e constructiv qualitás del nov pionero.

Noi mey gardar nos destructer li ancor visibil grammatic regularitá del
derivation al profit de un pur occidental internationalitá e tro grand
latinisme o altri nationalisme e sammen gardar nos de prematur
production de propri autonom e til nu ancor ne international e
desfacilmen comprensibil paroles.

Ti evolution ja ha fat de Esperanto un quasi secret lingue de un secta.

Noi mey continuar lentmen sequer li medial linea in un solid
conservatisme e progressiv natural evolution secun necessitá e sin
operativ sucusses, e gardar nos de extremes tam a dextri quam a levul.

To es mi cordial petition a omni tro ardent colaboratores.

[.author]
E{dot} de Wahl

Li filosof comprende plu quam il posse pruvar, li naturalist explora plu
quam il posse comprender; li un possede plu inteligentie quam su
intelectu posse mastrisar, li altri plu conossenties quam su intelectu
posse superar.

[.author]
August Pauly

// NOTE: ci esset li marca original de págine -170-

// Cronica {{{2
=== Cronica

«Deutsch-Occidental Wörterbuch» de Joseph Gär; XXXII + 460 pag., che
Societé Kosmoglott, Reval (Estonia), Eha 10; precie 3 RM (5 ö S). -- Li
ultim folies ja desde long desirat ha nu aparit. Singul folies 1 till 9
es exhaustet, li altris recivibil secun restantie. Ti qui possede
superflú unesim folies 1 till 15, es petit misser les al editoría contra
recompensation. Regretabilmen in li german textus de ti ci ovre li parol
Occidental es scrit secun nor ortografie, e ne secun li ortografie
german, i. e. «Okzidental». To forsan embarassa un poc li futuri adeptes
german. Ma to es solmen un ínsignificant manca. In general li complet
ovre es un excellent instrument de propaganda inter german-linguanes,
precipue pro que it contene in li prefation anc un grammatica detalliat.
Esperabilmen li brochura apari bentost anc con folies blanc intercalat e
ligat in formate 105 × 148 mm², i. e. DIN-formate A6 (vide Cosmoglotta
1928, pag. 94), por que on posse inserter correcturas e completamentes.

«Occidental, Gemeinverständliche europäische Kultursprache» (=
generalmen comprensibil europan cultur-lingue), autor ne indicat; 24
pag. formate 123 × 171 mm²; che Societé Kosmoglott, Reval (Estonia), Eha
10; precie 0,50 fr. sviss. -- Ti ci brochura augmenta li cáos de nor
formates e aplica partmen li german ortografie valid ante 1900,
versimilmen pro que li printería ne possede li tal-nominat «Duden»
(Rechtschreibung der deutschen Sprache, Bibliographisches Institut,
Leipzig 4,6 RM), quel contene li official actual ortografic formes del
lingue german. Noi recomanda a nor amics german, vivent in li german
diáspora, comprar ti libre. Ma abstraente de ti micri manca, li brochura
«Occidental» es un ovre de grand valore por nor propaganda. It contene
motivation, grammatica, parol-formation e textu-specimenes comparativ de
nor lingue. Noi mey esperar que bentost li unesim edition va esser
exhaustet.

// XXX NOTE: li marca original de págine -171- esset in li sequent
// paragraf:

«Manual de Conversation e Correspondentie» de L.-M. de Guesnet, 20 pag.,
formate 112 × 175 mm²; che li autor (Occidental-Burò, 83, rue
Rochechouart, Paris 9); precie per posta 1,80 frs. frances. -- Anc ti
ci brochura augmenta nor formate-cáos. Regretabilmen trova se quelc
print-erras e mancas per hasta; li max gravis es: Pag. l, lin. 7:
«dubitá» vice «dúbita»;
lin. 22: «trop» vice «tro»; lin. 31: «est» vice «es»; pag. 2, lin 9:
«ci» vice «ti (ci)»; lin 13: «me» vice «yo»; lin 25: «est» vice «es»;
lin. 31 «pos-medie» vice «pos-m(ed)idie»; pag. 3, lin. 4: «cuisines»
vice «cusines»; lin. 43: «ci» vice «ti (ci)», pag. 11, lin. 28: «foret»
vice «forat»; pag. 11. l. 12: «posa» vice «posi»; l. 21: «ube» vice «u»;
p{dot} 12, l. 4: «aero» vice «aer»; pg. 14. l. 35: «sinistri» vice «levul
(left)»; p. 19, l. 34 e 36: «dona» vice «da» etc. Noi espera que li
autor va anexer un folie al brochura, indicant li erras. Noi tre regreta
ti micri mancas pro que in céteri ti ovre de nor coidealist es tre bon
por li practical usada de nor lingue e usabil anc quam libre de
instruction tam long quam noi ancor ne possede un grammatica metodic.

«Occidental Bulletin», editet de The Ferguson Press, Jeffersonville
Indiana, U. S. A. Ti ci informativ circulare contene in su ultim numeró
de august 1928 un articul de coidealist Otto W. Ferguson «Occidental
versus Esperanto. -- Li nov e li old.» Sr. F. monstra ta, que li
cultur-munde nequande va acceptar Esperanto, qualmen it ha refusat li
Samenhofan idioma durant 40 annus. Un liste paralel de 100 paroles in
Occidental e Esperanto es exposit al examination del letores.

K{dot} Janotta.

Durant septembre li Occidental-Burò, Paris, esset visitat de nor
coidealist sr Denzler, de Vingelz (Svissia), qui adheret recentmen a
Occidental e de sr C. W. T. Reeve, ex-cassero del «International
Language Society of Great Britain», qui nu have un grand simpatie por
nor lingue e comensa practicar e propagar it. Naturalmen on parlat in
Occidental e sr Reeve ne celat que, secun su opinion, Occidental es sur
li rect via e que li artificialitá de Esperanto-Ido es obsolet.

L.-M. de G.

// XXX NOTE: li marca original de págine -172- esset in li sequent
// paragraf:

// XXX TODO: Confirmar «ege» (eĝo?).

// XXX TODO: Ameliorar ancor li traduction de «nepre», quel ja esset
// changeat de «absolut» a «absolutmen».

In «Ergo» nr 11, jurnal del studentes, Uppsala, Svedia, sub rubrica «Vox
populi» nor amic Dr. C. E. Sjöstedt polemisa contra li assertion del
ductor local del esperantistes, que, exceptet li pronómines, nullcos in
Esperanto es artificial. Sr Sjöstedt unesimmen constata que li
confession que almen li pronomines es artificial, significa un
considerabil passu ad avan. Li esperantist con emfase hat dit: «Ples far
me vider 20 esperantic paroles queles es artefat!» Por nor amic esset
naturalmen tre facil satisfar un tal modest desir. Il prendet solmen
inter li enorm amasse li sequent: aĵo (object), ano (membre),
aro (colection), eco (qualitá), edzo (marito), ege (extrem), ejo
(locale), emo (tendentie), ero (granul), estro (chef), eta (micri), ido
(descendent), igi (far), iĝi (devenir), ilo (instrument), indo
(merite), ingo (etuí), nepre (absolutmen), opa (colectiv), ujo
(reservuore), adplu quelc charades conosset: porzorgatulo, malriĉulejo,
duondesegnaĵo, por monstrar li complet artificialitá de Esperanto.
Regretabilmen li redaction del jurnal declara que per ti articul li
discussion de lingue international es finit in su columnes. Noi vole esperar que ti
resolution ne mey esser por etern.

Albert Haldin.

«Correspondance entre M. Ric. Berger et M. Leau». Editet del
Occidental-Buró in Chapelle (Vd.), Svissia. Precie: 0,30 fr. sviss (0,40
austr. sh.). -- Professor L. Leau del Universitate de Nancy esset un
del du autores del famosi ovre «Histoire de la Langue universelle» e un
del du secretarios del Comité del «Delegation pour l'adoption d'une
Langue internationale auxiliaire» quel in 1907 selectet Esperanto
reformat sub li nómine Ido. Emoet per li desertiones de mult Idistes qui
ralliat se a Occidental, prof. Leau publicat in pluri Ido-revúes un
«publika deklaro», in quel il amemorat que li problema del lingue
international esset soluet un vez por omnis del nominat Delegation
talmen que on deve restar nu fidel a Ido sin modificar it e que on deve
contentar se per completar it in quelc detallies. -- Li ancian Idist e
nu Occidentalist, sr. prof. R. Berger in Svissia respondet a sr Leau per
un articul «Nave naufrageant» publicat in nor revúe, nr 47, april 1928.
Sr Leau replicat a nor coidealist sr Berger per un epistul del 12 marte.
Sr Berger respondet per un excellent epistul de 23 marte, in quel il
refuta li motivation de sr Leau. Ti ci du epistules (6 grand folies
compress machintipat) ha aparit quam apart edition, quel noi tre
recomanda a tal Occidentalistes, queles propaga nor lingue publicmen e
comprende frances.

Jtt.

«L' Express de Neuchatel», Neuchatel, 10 octobre, sub titul «Au poste de
sans-fil» insertet un textu in Occidental.

[.author]
E{dot} P.

// XXX NOTE: li marca original de págine -173- esset in li sequent
// paragraf:

Sub titul «Granda sukceso de Esperanto en Budapest ĉe la 15-a
Internacia Kongreso de la Stenografio» in Heroldo de Esperanto, nr 38,
noi lee, que in ti congress on parlat oficialmen in Esperanto. (In li
comité preparativ esset quelc esperantistes, qui hat convictet li
altris). Li publica protestat e solmen pos un polemica li esperantist
posset continuar su
discurs, quel por esser comprendet, esset traductet in german, ma pro li
antipatic tendenties del publica devet esser acurtat. E to on nomina un
grand success!

[.author]
J{dot} P.

In nr 38 de «Heroldo de Esperanto» sr. J. Scherer scri pri li
experimentes fat in Hollywood (Los Angeles), li conosset film-cité, pri
li parlant film. Ti cose nu progresse talmen que pos quelc témpore on
posse expectar ja li possibilitá de representationes in li
cinema-teatres. Li question es nu, in quel lingue editer ti parlant
filmes, proque es necessi li max grand publicitá pro li grand custas de
ti filmes. Sr Scherer invita nu li esperantistes scrir a Hollywood e
postular li edition del filmes in Esperanto! Qualmen infantesc ti idé
es, appare clar ex li fact, que li recent precis statistica ha dat 127
000 esperantistes in li munde, durant que angles parlantes es plu quam
200 milliones, do plu quam mill vez plu mult! Esque vermen on crede que
un commercial firma va expenser li custas por un tal micri popul! Ma ti
interessant nova pri li progress del parlant film monstra nos clarmen,
quel imens dangere li lingue angles representa por omni artificial
lingues international. It es evident que si ne va exister un ja
introductet in li munde Lingue International ante li penetration del
parlant film, tande li lingue angles va victer omni prejudicies e
intruder se quam lingue international. Tam long quam ti pretension esset argumentat per
marine, dóllars, etc, on posset boicottar ti pretension, ma del momente
u li lingue angles penetra in Europa per li film, li cose del lingue
international sembla me esser decidet in favor del angles.

[.author]
Axel Wästerland

// Infinitive per -r {{{2
=== Infinitive per -r

Quelc mundlinguistes vole perducter li analitisme a tal gradu que ili
postula mem li infinitive esser analitic, do que li infinitive mey esser
format quam in Novial per un special preposition (tu, to, at, ad, a etc)
o anc sin un tal, i.e., totalmen sin diferentie del presentic form del
verbe.

Li infinitive es ti form verbal quel representa li action o statu sin
postular alcun objecte (person) e sin distint relation al témpore. Li
action o statu expresset dura sin comense e sin fin, do es ínfinit. Ja
pro to it es desirabil que ti max fort form del verbe bon distinte se
del altris, quam it es anc li casu in omni conosset lingues, exceptet
angles.

// XXX NOTE: ci esset li marca original de págine -174-

Noi va monstrar que just pro to existe grav rasones postulant por li lingue
international un accentuat finale del infinitive, quel in Occidental secun bon
exemples in grand lingues vivent es realisat per li líttere -r. Per to
li accentu es translocat al ultim vocale: trova -- trovar, vide --
vider, veni -- venir etc.

Ad unesim al orel to significa un agreabil variation in li ritme del
lingue; ma ci it acte se pri considerationes plu important quam estetic.
Li principal cause es in li conjugation verbal.

Li present conjugation in Occidental secun li aurin regula de Wahl pri
li tema perfect ha atinget li maximum de simplicitá e naturalitá: li
verbes have quar formes (amar, ama, amat, amant) e per medie de
auxiliares (va, ha, vell, fe, es) on posse expresser omni desirat
formes, modos e témpores: va amar, vell amar, ha amat, hat amat, vell
har amat, es amat, vell har esset amat etc. Max important es lu sequent:
It es un fact generalmen concedet que li genial derivation verbal es li
vertebre de Occidental. Con it o sin it, sta o cade li intern fortie de
nor lingue (adminim in li hodial statu). Ti ci grav fact dicta omni
altri leges grammatical de Occidental; omni altri coses deve esser quasi un
function de it, e deve esser in harmonie con it. Alquel changes queles
ne atente ti fact, ne aducte un avantage, ma vell posser esser mem un
dangere.

Li essentie del verbal derivation de Occidental consiste in to que per
it on have li sol possibil medie max economicmen mantener, conservar,
revivificar e derivar in maniere regulari e max simplic nor comun
europan stock de milles e milles de cultural paroles e términos, queles
forma li sol e unic base sur quel li ver Lingue International es
fundabil … sin mutilation e sin mascarade, tal qual ili es. To es tre
mult, plu mult quam on ordinarimen postula de un lingue international tam practical
quam ideal.

// XXX NOTE: li marca original de págine -175- esset in li sequent
// paragraf:

Quam ja dit, omni altri leges lingual plu o minu deve subordinar se al
leges del verbal derivation: Li Infinitive in Occidental fini ye -r e li
precedent vocal posse esser a, i, e. Ti ci vocales apartene al tema
verbal e ili es mantenet in li derivates: amator, perseverantie,
definition, experientie, frequent, essentie, evident etc. Pro que ti
vocal lude un tam grand rol it es obligativ que on accentua it in li
form lexical del verbe, i. e. in li infinitive. Talmen it imposa se al
orel e al memorie. E ti vocal in Occidental es accentuat ultra

1. in li infinitive: p. ex. regular, anc
2. in li preterit (perfect): regulat, e
3. in li participie presenti: regulant.

Li max frequent in general es li infinitive precipue pro li sovent
combinationes con li frequent auxiliares va, vell, mey, fe, ples,
lass, posse, deve, vole etc. Ma si on vell parlar: tu ama, tu veni, tu
vide …, tande li final vocales (apartenent al tema) a, e, i, vell
esser negliget in li pronuncia e ili vell devenir plu e plu ínclar,
índistint, e on ne plu bon vell rememorar pri ili … e in
consequentie obliviar les, pronunciante omnis quam ar o er. Li
resultat vell esser p. ex.  finar, vidar, essar, dormar o amer,
administrer, expeder etc, ma li ja existent e usat paroles es:
ínfinit, evident, essential, dormitoria, amator, administration,
expedition. To vole dir que li verbal derivation va esser destructet,
vell evanescer e per to li lingue international vell devenir tam desfacil quam un
romanic lingue o retrocader til Esperanto o Ido. Ti fate menacia si on
ignora un essential caracteristica.

International verbes es conosset al ne-romanic popules in lor infinitive
con -r, p. ex. definir, D defini(e)ren, Slav definirovat, etc. Do tal
verbes mem have quasi un pleonastic infinitiv-finale, un per -r e, in
addition a it, un infinitive national -en, -ovat etc, simil quam li
tautologic Esperanto: fari, diri etc e Ido: irar.

Concernent li objection que li plu grand expressivitá del analitic
infinitive es anc demonstrat in frances, u on usa li prepositiones «de» e
«a», on posse constatar li sequent causes:

1. On fa to in frances por discerner in audition divers formes verbal
   egal-sonant, p. ex. donner, donnez, e donné: Donnez le livre à
   Mons…; Je Vous prie de donner le livre à Mons…; Vous avez donné le
   livre à Mons…; Avez-vous quelque chose à donner a Mons…?, etc.

2. Li franceses usa li prepositiones in addition al infinitive por
   infortiar it. Nam prepositiones es solmen capabil infortiar (o
   directer) li infinitive, ma ili sol ne posse vicear, substituer it.

Ili mey esser usat solmen suplementarimen, p. ex. yo venit a comprender;
quo es a far?, yo ne have alquicos a dir (o por dir).

Nu in Occidental li infinitive per -r es sufficent fort, e, de altri látere, un
infinitive per prepositiones sol vell esser tro ínsuficent.

Li analitic angles in mult punctus esset e va esser li modelle de un
modern lingue; ma just in su infinitive it ha deviat tro lontan del
altri europan lingues, quam resultat de su long-durant isolation
insulari.

// XXX NOTE: ci esset li marca original de págine -176-

On posse investigar li problema de quelcunc latere, on sempre va
retrovenir al simplic -r, quel in ultra es tot natural e pruvat per plu
quam du-mill-annual experientie in li romanic lingues. It es
significativ que mem li rumanianes ancor intona li infinitive in maniere
sequent: a veni, a conserva, a dormi, e que li portugales di mem viver,
currer etc, u li latin havet vivere, currere etc.

Un fluent infinitive, quel in ultra supporta li intern construction
natural de un lingue, es li sangue vital. Si on regarda Latino sine
Flexione: vi un lingue de pur antiqui latin dishaccat, ne havent un
infinitive propri quam noi trova ja in Latin classic e ancor hodie in li
vivent lingues derivat de it. Latino sine Flexione sin derivation e, consequentmen,
sin evolution, have li aspect de un novmen re-polit brilliant armatura
de un antiqui roman legionario, ma de qui li vivent córpore manca. Il do
ne posse mover se.

It es interessant constatar que in presc omni lingues vivent vale li sam
regul por obtener un vivid fluent e simplic stil, i.e.: ples usar
preferibilmen li infinitive. Naturalmen to ne es bon possibil in un
lingue quel ne have un infinitive proprimen. Ples remarcar p. ex. li vag
inteligibilitá de Novial e li claritá e expressivitá del version
Occidental in li frases sequent:

Novial: Un objetione kel bli ofte fa konter konstruktet lingues es ke
les pove nulitem es tam boni kam li natur-lingues.

Occidental: Un objetion quel es sovente fat contra constructet lingues
es, que ili nequande posse esser tam bon quam li natur-lingues.

Novial: Por es verim mondelingue li lingue deve anke plesa li gelbi
rase.

Occidental: Por esser vermen mundolingue li lingue deve anc placer al
yelb rasse.

Anc concernent li conjugation verbal li lingue international deve esser medial,
evitante extremes. Comparat con li romanic e slav lingues, Occidental es
tre analitic in su conjugation; in compara con angles, it es egalmen
analitic, abstraente del infinitive per -r, quel por Occidental have un
apart scope quam es exposit in supra.

[.author]
A{dot} Deminger

// Citate {{{2
=== Citate

// XXX NEW: Li titul «Citate» esset mettet in ti edition.

[quote, August Pauly]
____
Omnicos grand e rational deve tener quarantene ante posser intrar in li
homanité; solmen erra e nonsens in omni circumstanties passa líber quam
sanissim.
____

// XXX NOTE: ci esset li marca original de págine -177-

// Simplic, duplic, triplic {{{2
=== Simplic, duplic, triplic

In su nov libre pri li Lingue International prof. Dr. phil. et litt, et
jur. Jespersen tre sovente critica divers formes de Occidental sive quam
ínnatural, sive quam ínregulari, sive ne existent o arbitrari. Il ne
vide que omni formes in Occidental es bon mediat e electet, e pro to su
rasonament sovente basat sur aprioristic «postulates» e «principies» ne
es fundat.

Ci quo il scri pri li form Occidental «simplic»: «Por reciver li
regulari formation simplicitá, Occidental mem es obligat prender li form
«simplic» (con k), por li adjectives (e simplicmen por li adverbie) quel
con ti pronunciation trova se in ni un sol lingue existent -- e ne
solmen to, ma Occidental have anc un altri form por li adjectiv: simpl, quel es
necessi pro li parol simplification, quel do anc deve esser derivat
regularmen».

Esque prof. Jespersen ne vide li grand coherentie de mult paroles
international con li radica plic, F pli, D Falte?: aplication,
complicar, complication, explication, ínexplicabil, implicar, implicit,
replicar, simplic, duplic, triplic, reduplication, duplicitá,
multiplicar, multiplicator, multiplication, multiplicand,
plicatura.footnote:[Yo ne va ci junter li paroles derivat del
originalmen sam radica un poc variat plec-t o plec-s {equals} plex,
quam complect, complex, perplex, li sense de queles es un poc plu
lontan.]
Li extension del radica plic es do extraordinarimen grand, quel
naturalmen recomenda conservar ti form anc in li primitiv paroles e
specialmen in un consequent serie quam simplic, duplic, triplic, …
mult-i-plic-ar etc e ne trubla li regularitá general, tam plu que, quam
prof. J. deve saver, li analogie lude un del max grav roles in li
aplication de un lingue, specialmen un foren lingue. Ne li logica, ma li
analogie! Do ja li analogie, ne solmen li etimologie postula ci li form
simplic, tam plu que anc li derivates quam simplicitá,
simplicissimo{blank}footnote:[It es un poc strangi, que prof. J. qui in su
projecte ducte li regularitá til formar in li pronómines li plural vus
del singular vu (o forsan invers), critica ci li sol possibil e
regulari form quel ultra to es filologicmen ínrefutabil.] postula ti
form.

Ultra to un populari etimologie va strax interpretar simplic quam
sin-plic, D ohne Falte, quo coresponde al idé de plication: sin-plic,
duplic (quáncam on ha plicat solmen un vez); triplic (in veritá plicat
du vezes). Li form simplic es do motivat per regularitá, etimologie,
analogie e psicologie.

Adplu a prof. J. ne place li pronunciation k in simplic. Il pensa
probabilmen al italian semplice, con palatal pronunciation. In
Occidental un tal form secun J. probabilmen vell dever esser simplici
con i final.

Ma:

1. Usat in omni paroles duplici, triplici etc, to vell esser un
   totalmen ínutil, ne bell e pesosi superflú alongation del lingue,
   per quo ultra to nequo essential vell esser atinget, si ne li
   special gusta de prof. Jespersen.

2. Professor J. erra filologicmen, si il trova ci li son k ínmotivat.
   In latin noi have simplex -- simplic+s{blank}footnote:[Simple es
   derivat de L simplus.] e sammen codex -- codic+s. Nu in italian noi
   have semplice, codice. Ma in hispan e portugales noi trova codigo,
   do originalmen codico, con pronunciation kodiko. Si per altri
   politic evenimentes in li medievie Hispania vell har restat
   mauric-arabic e li cristianisme abolit in ti region per li islam,
   tande noi ne vell posseder plu li lingue hispan, ni portugales; e
   prof. J. vell haver li jure dir, quam il fa to in mult locs: «ti
   form existe in null lingue». Ma ja ti argumentation es nu
   visibilmen fals.

// XXX NOTE: ci esset li marca original de págine -178-

Si un form quelcunc forsan ne trova se in li 10-15 europan existent
lingues, to ne es ancor rason qualificar it quam ínnatural, proque vell
posser exister sub altri conditiones 100 o plu altri lingues evoluet del
latin, in quel ti formes vell posser exister. Advere ne omni formes
pensabil es possibil, e ci vale li scientic linguistic exploration del
possibil e del ínpossibil evolution.footnote:[In ti direction prof. J.
regretabilmen monstra nos in su Novial un absolut negligentie del
leges del vive de lingues e paroles. Formes, quam il proposi o deriva,
quam p. ex. nusen -- noster, vidabli, seso -- cessation, perdat,
konstitud, rega etc nequande vell har posset formar se per natural
evolution, secun leges conosset in linguistica.]

Nu prof. J. cita ancor li altri form simpli, de quel deriva
simpli-fic-ar.

Anc ti quasi accurtat form «simpli(ic)» (quam L simplus apu simplex)
posse inregistrar se in li sam psicologic-analogic schema de populari
usantie. Quam on save on have in Occidental li finale adjectivic -ic, do on va
tractar simpl-ic quam quasi pleonastic simpl-i, e tande un form
simpl(ic)-i-f-icar vell subordinar se al fonetic regul que si du sufixes
contene li sam vocal, li unesim sufix posse esser eliminat, p. ex.
religion -- religi(on)os, catol(ic)-isar, botan(ic)ist, schemat(ic)-isar
etc. (Ti regul es dat mem in li curt claves). Ma naturalmen on vell
posser derivar de ti parol anc simplitá vice simplicitá, forsan in futur
ti duplicitá del form va esser aplicat in divers sense, quam in D
einfach e einfältig. Un tal diferentiation es possibil e on vell haver:

1. simpl(i) -- simplitá, simplesse{blank}footnote:[Ma ne simpleso quam
   proposi J., quo es filologicmen ínpossibil e solmen copiat de
   Ido.], simpl-i-fic-ar etc. in li sense D. einfach Sk. enkel, R
   prostoi, Est. lihtne etc.

2. simpl-ic con plu pregnant sense D einfältig, dumm, Sv enfaldig, R
   (prostofila) con derivates simplicitá (o sancta simplicitas),
   simplicissim e eventualmen

3. sin-plic (apu du-plic, tri-plic, multi-plic-a-tion etc) si on vole
   accentuar just li ne plicat caractere de alquicos.

De ti exemples on vide que li regularitá e flexibilitá del Occidental ne
es rigid, ma vivent, e adapta se sammen al logic, analogic, psichic,
etimologic etc aplicationes e contene li gérmine de possibil evolution
quam omni vivent lingues.

Li ínnumerabil arbitrari formes de prof. Jespersen in su Novial es
selectet mult minu bon e in li majorité de casus ínscienticmen, solmen
proque Esperanto, Ido o Neutral have tal formes, por exemple li
multiplicativ sufixe del numerales es -opli (probabilmen proque Esperanto e
Ido possede it) do du-opli, tri-opli, sent-opli etc probabilmen anc
mult-opli (?). Esque almen un de ti formes existe in quelcunc lingue, o
esque ili almen vell har posset formar se o derivar naturalmen? Esque
ili ne es mult plu ínnatural e artificial quam «simplic»?

Adplu, esque de ti jolli monstruositás quicunc hom posse derivar li
international paroles duplicitá, multiplicar, multiplication, sin parlar
pri li grand familie parent, citat in li comensa de ti ci dissertation?

O esque il va vicear ti international cultur-paroles per su propri
formationes, forsan duopleso, multoplifika etc?

// XXX NOTE: Duplic negation :( «prof. J. ne di necos»:

Regretabilmen prof. J. ne di necos pri to in su libre.

Advere it ne es possibil pensar a omnicos si on deve in 6 mensus
«inventer» un nov lingue.

// XXX NOTE: li marca original de págine -179- esset in li sequent
// paragraf:

Ma li metode de prof. J. mem ne es in concordantie con su propri
principie pri li max grand facilitá por max mult homes.footnote:[On
posse contraposir a un tal principie ancor altri principies, p. ex. ti
del cultural valore, de historic coherentie con li fundamentes de nor
civilisation, de max grand curtitá, de logicalitá, de
internationalitá, de absolut neutralitá etc etc.] Per artificial
derivates, quam duopleso, multoplifika etc, il fa li lingue plu
desfacil por occidentales e per introduction de international conosset
paroles multiplication etc queles ne sta in etimologic relation con li
nominat «duopli, multopli etc» il fa li lingue desfacil por orientales
e persones con minor instruction e inteligentie. Do ili es
des-orientat. Un sistematic instruction de Occidental, in contrari
just per li imensi masse de relationes etimologic 1) diminue li númere
de paroles fundamental a aprender e 2) dilata li horizonte del
studiante, quel nu va trovar tal relationes in su propri lingue e
talmen aprofundar li base de su psichic conscientie, sin parlar pri to
que li conossentie de ti etimologic structura es li medie por
comprender li scientic nomenclatura, do li scala por ascender in
cultura e civilisation.

Ne to quo es max facil por omni homes, ma quo es max util por li
usatores. Qui vole comprar ye tro bass precie, va payar tro car por
desvalorallia.

[.author]
E{dot} de Wahl

// Personal remarca {{{2
=== Personal remarca

In su nov libre «Un lingue international» editet in Angles, German e
Dan, prof. O. Jespersen scri inter altricos pri Occidental que per su
sistema de derivation it es li continuation de Neutral e specialmen
Reform-Neutral de Rosenberger.

Ti assertion es un fundamental e regretabil erra, quel apare anc in li
ovre de prof. Guèrard «A short history of the international language
movement» u il parla pri me quam «joint author of R. Neutral».

// XXX NOTE: li marca original de págine -180- esset in li sequent
// paragraf:

On posse dir que just lu contrari de to quo di prof. Jespersen es ver.
Desde li comensa de elaboration del Neutral
yo refusat pluri vezes colaborar in ti direction, basat ne sur scritiv
internationalitá, ma aprioristic fonetic principies de Schleyer, pro li
ínscientific metode de colectiv labor con votation.

Regretabilmen prof. Jespersen sembla ne esser versat in li historie del
mundlinguistica ante e paralel a Ido. Mi position in ti question es clar
visibil ex mi polemica con Rosenberger in «Linguist» 1896 e 1897. Ja
tande yo expresset li sam idés queles ha ductet finalmen a Occidental,
sammen del lingue-provas in mi articules publicat in «Correspondense
internasional» 1908, in «Progreso» de prof. Couturat, «Discussiones»
1909, «Lingua Internationale» 1911 etc on posse vider li clar e strict
linea de mi idés in lor evolution.

// XXX TODO: Expander «R.» -> «Rosenberg»:

Solmen in 1906 sr Rosenberger self videt que su Neutral havet grand
mancas e publicat in su revúe «Progres» un project de reformes, queles
approximat Neutral a mi idés. Conossente li enorm energie e
labor-capabilitá de sr R. yo esperat inspirar le mi idés por posser
atinger junt to, quo yo self timet ne posser perducter sol. Tande yo
recomensat mi corespondentie con il pri li leges del derivation etc.
Rosenberger ha publicat multcos ex ti corespondentie in su «Progres»,
quo clarmen monstra que ne yo usat li sistema de Neutral e specialmen
Reform-Neutral; ma invers, sr R. pos un plurimensual correspondentie
venit specialmen a Reval in octobre 1906 (vide «Progres»), por
conossentar se con mi labores, adver tande ancor long ne finit.

Usante ti materiales il elaborat su Reform-Neutral, ma regretabilmen ne
posset abdicar cert coses amat e heredat de Volapük e del Idiom Neutral
primitiv, li plural -i de Ido etc. Anc in li derivation del verbes il ne
posset comprender li fundamental guidant idé de mi explorationes (nequi
comprendet it in ti témpore) e talmen sub li energic manus de R. nascet
un altri cose quam yo presuposit, un mutilat e pervertet «Auli», li
publicat specimenes de quel monstra li clar evolution al Occidental, anc
si yo nequande hat publicat un grammatica, ni vocabularium de ti
proto-Occidental.

Yo volet desligar li nod Gordian, ma R. ne posset expectar li fine de mi
explorationes e ciset li rest del nod. Ma il ne esset Alexandro.

[.author]
E{dot} de Wahl

// XXX TODO: Confirmar li aspecte de ti note:

****
Subventiones pro manca de loc in li proxim numeró.
****

****
Eigentümer, Herausgeber u. Verleger: Gesellschaft Cosmoglotta, Mauer bei
Wien, Verantwortlicher Schriftleiter: Ing. E. Pigal, Liesing bei Wien.
Druck: Milan Nedvídek, Tábor.
****

// Cosmoglotta A 55 (1928-12) {{{1
== Cosmoglotta A 55 (1928-12)

Organ mensual del Association International Cosmoglotta

Consacrat al developation, propaganda e aplication del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 čsl. K

Annu VII -- decembre 1928 -- Nr. 55 (12)

ifdef::original-tocs[]

// Contene: {{{2
=== Contene:

- Occidental-Union, de E. Pigal e A. Deminger, pg. 181.
- Cronica, pg. 186.
- Linguistic questiones, de E. P., pg. 189.
- Pri li finale -n in novial, de Edgar Wahl, pg. 190.
- Precision de Novial, de J{dot} P., pg. 194.
- -ujo, de Axel Wästerland, pg. 194.
- Logic e international lingue, de Dr. Peipers e E. Pigal, pg. 196.
- Declaration, de L.-M. de G., pg. 196.
- Economic e social problemas: Pensas de un individualist, de Eric
  Biddle, pg. 197.
- Cadidas in li Alpes, de J. M., pg. 199.
- Contrastes, de E. Moess, pg. 201.
- Du anecdotes pri Ibsen, de Dr. K. Schüppel, pg. 202.
- Anecdotes pri artistes, de Ric. Berger, pg. 202.
- Mastre del turc buffones, de A. Deminger, pg. 203.
- Subventiones, pg. 203.
- A nor letores, pg. 204.

endif::original-tocs[]

// Occidental-Union {{{2
=== Occidental-Union

ORGANISATION UNIVERSAL DE LINGUE INTERNATIONAL OCCIDENTAL

STATUTE

// XXX NOTE: li marca original de págine -182- esset ínter listunes 4
// e 5:

// XXX NOTE: li marca original de págine -183- esset ínter listunes 11
// e 12:

// XXX NOTE: li marca original de págine -184- esset in listune 20:

// XXX FIXME:  Confirmar: «li institution de oral, corespondential e
// radio-curses», quel es mal vice «li institution de oral,
// corespondential e radial curses».

1. Li association international «Occidental-Union» es un juristic
   person e have li scope organisar li developation, propaganda e
   aplication del lingue international auxiliari Occidental.

2. Li Union have un «Comité Explorativ de Lingue International
   Auxiliari» (nominat abbreviat «CELIA») con li programma explorar
   omni propositiones pri grammatica e glossarium e preparar li
   decisiones convenibil, e un «Occidental-Academie» con li programma
   far li necessi decisiones, apoyante se sur li labores preparatori
   del Comité Explorativ. Li constitution e labor-metode del du
   corporationes es stipulat del Union per regulament special.

3. Li Union have su sede che li Central Officie in Mauer bei Wien.

4. Membres ordinari del Union posse devenir:
+
--

[loweralpha]
.. National (regional) organisationes general e
.. International Organisationes special queles propaga Occidental o
usa it precipue por su scopes e edite su publicationes solmen o anc in
Occidental.

--

5. Membres extraordinari posse devenir omni persones juristic queles
   obliga se responder anc in Occidental, si lor corespondentes
   demanda it.

6. Pri li acceptation de membres decide li Central Officie; pri
   recurses contra li acceptation o non-acceptation de nov membres
   decide li Senat.

7. Li membres have li jure participar li votationes del Plenum e usar
   omni institutiones del Union secun li regulamentes special.

8. Li membres ordinari paya un annual contribution quel es decidet in
   chascun annu denove del Plenum. Li membres extra-ordinari paya un
   annual contribution, quel es a conventer de ili con li Central
   Officie; ma li contribution minimal ínmoderabil es fixat del
   Plenum.

9. Li revenues del Union consiste ex li contributiones supra-dit, ex
   subventiones etc.

10. Li Union vole atinger su scope precipue
+
--

[loweralpha]
.. per li labores del Comité Explorativ e del Occidental-Academie,
.. per li fundation de regional e special organisationes por li
propaganda e aplication de Occidental,
.. per li arangeament de discurses, conferenties e congresses por
Occidental,
.. per li edition de libres, revúes, gramofon-discos e altri
propaganda-materiale por Occidental,
.. per li aquisition e presentation de dispositives e filmes pri li
problema de un lingue international,
.. per li institution de oral, corespondential e radio-curses pri
Occidental.

--

11. Li organes del Union es:
+
--

[loweralpha]
.. li Plenum,
.. li Senate e
.. li Central Oficie.
--
+
Li obligation del Plenum es precipue li election del Senat, li
aprobation del budgetes annual e del bilancies annual, in plu li
decisiones pri changeamentes del statute. Li obligation del Senat es
precipue li representation ad extern e li controle del execution del
decisiones del Plenum. Li obligation del Central Officie es precipue li
execution del decisiones del Plenum e del Senat.

12. Li Plenum consiste ex omni membres e es li triesim e max alt
    instantie del Union. Li decisiones es fat del Plenum o per
    votation scritiv o in general sessiones per delegates. Li membres
    ordinari have in li Plenum tam mult voces o delegates quam li
    Plenum decide. Li membres extraordinari have un voce o un
    delegate. Cumulation de voces sur un delegat es ínadmissibil.

13. Li decisiones e electiones del Plenum es fat per absolut majorité
    del votantes. Si in casu de un election un majorité absolut ne es
    atinget in li unesim tur de votation, un duesim votation eveni, in
    quel li relativ majorité decide.

14. Li Senat es li duesim instantie del Union. It es electet del
    Plenum e consiste adminim ex un presidente, du vicepresidentes,
    tri protocolatores e quar revisores. Li Senate directe li Union.
    Li Presidente e li vicepresidentes representa li Union ad extern e
    preside li sessiones del Plenum e del Senate. Li protocolatores
    cuida li protocoles pri li decisiones e electiones del Union. Li
    revisores deve controlar de témpore a témpore, ma adminim unvez in
    chascun annu, li administration del Central Officie e raportar al
    Senate e al Plenum. Li labores del Senat es fat secun un
    regulament special.

15. Li Central Officie es li unesim instantie del Union. It consiste
    ex un director, un secretario, un redactor, un administrator e tam
    mult altri membres quam es necessi. Li colaboration del membres
    del Central Officie es fixat per un regulament special. Lor
    nomination eveni per li Senate.

16. Por que decisiones, documentes e publicationes del Union es valid,
    ili deve esser signat del presidente o un vicepresidente del Union
    e del director del Central Oficie.

17. Li official revúe del Union es «Cosmoglotta» o su successor legal.
    Omni official comunicationes publicat in ti revúe vale quam
    facticmen comunicat a omni membres del Union.

18. Li oficial lingue del Union es Occidental in li form quam it
    resulta ex li decisiones del Occidental-Academie.

19. Conflictes ex li membrité in li Union es conciliat per un tribunal
    arbitral consistent ex quin membres. Chascun partie nomina du
    arbitres.  Li quinesim es li president del tribunal arbitral; il
    es electet del unesim quar arbitres per unanimitá. Si tal
    concordie ne eveni, in ti casu li presidente del tribunal arbitral
    es nominat del presidente del Union. Li verdicte del tribunal
    arbitral es ínapellabil. Un partie quel ne accepta li verdicte,
    posse esser excludet del Senat ex li Union.

20. Por li self-dissolution del Union es necessi que du ters del voces
    dat del Plenum aproba li dissolution. Si li Plenum ne ha decidet
    in li sam votation pri li possession del Union, li Senate deve
    decider pri it intra un mensu. Si anc li Senate ne fa un decision
    concernent til ti termin, li Central Officie posse decider pri li
    possession del Union. Si intra du mensus pos evenit
    self-dissolution un decision pri li possession del Union ne eveni,
    o si li Union es dissoluet del autorité public, in ti casus li
    possession del Union transea al redaction del revúe «Cosmoglotta»
    o su successor legal.

21. Articul transitori al articul 12: Tam long quam un decision pri li
    númere del voces e delegates del membres ordinari ne existe, vale
    li regul sequent: «Chascun membre ordinari have un voce e un
    delegat por chascun complet o comensat 20ene de membres, queles ti
    membre have.»

// Oficial comunicationes {{{3
==== Oficial comunicationes

Secun comunication de «Amt der niederösterreichischen Landesregierung»
(Officie del guvernia landal de Austria Inferior), Wien, 30 octobre
1928, Z. L. A. I/6 b -- 2310, «Bundeskanzleramt» (Austrian Chancelleria
Federal) per decrete de 22 octobre 1928, Z. 170.248-9 ha aprobat li
activitá del Occidental-Union secun li present Statute, adoptet in
esquisse del majorité de su fundatores.

Conform al circulare M. L. 11. 1928 de 29 octobre 1928 de «International
Bureau Section» del «Liga de Nationes» in Genève, «Occidental-Union» va
esser publicat in li Manuale del International Organisationes del Liga
de Nationes.

Occidental-Union have solmen corporationes (organisationes regional e
special) quam membres. Ma amics de Occidental in landes u ancor ne
existe un Organisation por Occidental, posse devenir membre direct del
austrian Association Cosmoglotta (in li sede del Occidental-Union), quel
representa li section del Union por individual membres, li annual
contribution de queles es 1 dollar, con gratuit abonnament de
Cosmoglotta. Ma persones in un land con Occidental-organisation regional
posse devenir membre solmen mediatmen per ti organisation regional, p.
ex. in Svissia per S. A. P. O. (Sviss Association por Occidental). Li
adresses del organisationes regional e special va esser publicat in li
sequent numeró de Cosmoglotta.

// XXX NOTE: li marca original de págine -185- esset in li sequent
// paragraf:

Por haver un curt titul noi nomina nor international Organisation
simplicmen: OCCIDENTAL-UNION e ne «International Occidental-Union», ni
«Universal Occidental-Union» etc. Li
idé del internationalitá e universalitá es contenet in li oficial
subtitul del Occidental-Union: ORGANISATION UNIVERSAL DE LINGUE
INTERNATIONAL OCCIDENTAL. Por evitar miscomprenses noi peti omni
Occidentalistes nominar lor landal e special organisationes ne: union,
ma: association (o federation, societé etc).

Quelc corespondentes opinet que noi ne besona un Statut tam detalliat;
altres desirat que divers punctus mey esser regulat per altri maniere.
Mani de ti objetiones es just e posse esser egardat in un nov edition,
si li majorité del membres assenti. Ma existe anc objetiones queles noi
ne posse responder pro que li Statute deve satisfar ante omnicos li
special prescriptiones legal del autorité public u li Union have su
sede, i. e. li valid austrian lege pri societés, un lege ancor del
monarchie ex li annu 1867.

In altri látere li Statute posse esser complet solmen til un cert gradu.
Ne es possibil ni necessi enumerar omni factores queles posse auxiliar
nor movement. P. ex. ne existe impedimentes que li Union resolue
augmentar su revenues per self editer libres; to es implicat in li parol
«etc» del articul 9. E sub «altri propaganda-materiale» de articul 10 d
on posse comprender p. ex. anc «filmes parlant», li absentie de queles
un fervorós coidealist ha remarcat.

Li present Statute have li scop principal satisfar li prescritiones
legal. Ma li lege ne prescrí que on deve saver e indicar omni possibil e
pensabil medies de propaganda etc. Li possibilitás ne citat in li Statut
tamen es accessibil. Omni altri directives por li efectiv activitá del
Union va esser fixat in su special decisiones e regulamentes, queles
deve esser presentat por aprobation solmen al organes de nor Union, ma
ne al autorité public. Lu cardinal es li bon volentie a seriós e
productiv colaboration del amics del Occidental-Union. Poy on sempre va
trovar li just solutiones anc in il formalitás necessi.

Li liste del functionarios del Occidental-Union dismisset per circulare
ja es approbat presc de omni representantes regional e special de nor
movement. Noi va inserter it in li numeró de januar.

// XXX NOTE: li marca original de págine -186- esset in li sequent
// paragraf:

Ja nu noi posse communicar que prominent scientistes ha respondet
favorabilmen pri nor petitiones collaborar in nor organisation. Inter li
unesim protectores del Occidental-Union trova se li distinct nómines:
Dr. Albert Guérard, professor de litteratura general e comparat in
Universitate Stanford (California, USA),
autor del libre «A Short History of the International Language
Movement», e Dr. Albert Saareste, professor de litteratura in
Universitate Tartu (Dorpat, Estonia). Dr. C. W. von Sydow, Professor in
Universitate Lund (Svedia), ja conosset quam membre de nor Comité
Explorativ de Lingue International Auxiliari (C.E.L.I.A.), ha
acceptat li election quam honor-presidente del Occidental-Academie.

Un apart joya e honore por nos Occidentalistes es just ante fine de
redaction reciver un lettre del celebri linguist Prof. Baudouin de
Courtenay u il comunica que il accepta li function de un protector del
Occidental-Union. Omni ancian esperantistes e idistes queles es informat
pri li historie del mundlingue va conosser li special merites por nor
movement de Dr. Baudouin de Courtenay, Professor de linguistica in
Universitate Warszawa (antey in Petrograd), exmembre del Constant
Commission del Delegation por adoption de un Lingue International
Auxiliari in Paris, etc.

[.author]
Central Oficie. +
E{dot} Pigal. -- A. Deminger.

// Cronica {{{2
=== Cronica

// XXX NOTE: li marca original de págine -187- esset in li sequent
// paragraf:

Li Stockholman district del studie-union del sved
«National-templarorden» (N. T. O.) arangeat li 21 octobre un conferentie
che quel inter altricos anc li question de Lingue International esset
tema por un explication fat de competent persones. Es ya natural que li
interessates pri conossenties plu quam altres have li ocules apert por
un tal problema, it esset anc con un cert gradu de atention con quel on
escutat to quo li introductores presentat. -- Unesim orator esset
senior Paul Nylén qui parlat por Esperanto. Il comensat per un
declaration que il ne ama academic disputationes. Tales ne es necessi e
ducte a necos, proque per Esperanto li problema ja es soluet. Ido havet
su témpore e su ocasion; si ti project esset plu bon, it naturalmen anc
vell har victoriat. Solmen nu it sembla desaparir, ma es sequet de un
altri, Occidental. Ti ci ne recivet un bon critica del orator. Il dit
que Esperanto sempre ha navigat in oposit ventes, durant que Volapük ya
esset solmen un cose de mode efemeri. Il continuat per sublinear li
necessitá por li munde acceptar Esperanto proque it es un suficent bon
medie de intercomunication, e finalmen il laudat li grand genie de
Zamenhof. -- Duesim introductet esset Ingeniero A. Lindström, qui
parlat pri e por Ido e Novial. Li orator monstrat
qualmen li medies de comunication e medies auxiliant tecnic ha poc a poc
ameliorat se, solmen Esperanto ne vole tolerar reformes. Ma anc un
linguistic medie de trafic besona evoluer se, e to tam plu proque it
trova se sur un plan intelectual. Li orator explicat qualmen Ido in su
témpor ha nascet. It esset elaborat quam un prova reformar Esperanto, do
constructet sur Esperantic base, ma esset refusat del majorité de un
Esperanto-congress, it esset obligat presentar se quam un ente lingual
índependent. Li max nov project, Novial, es tre vicin a Ido e un
amelioration de ti. Il declarat que li Idistes ne ha ligat se a un cert
lingue; ili es progressistes e lassa li via apert por li max bon. To que
mult projectes ha esset creat, ne impedi ma subtene li idé, proque li
nov sistema profita del experienties de su antecessores. Il finit per
declarar que Esperanto ne es apt soluer li problema. -- Triesim orator
esset doctor C. E. Sjöstedt, secretario del sved
Occidental-organisation; il racontat li historie del lingue Occidental e
explicat su principies. Ti orator esset li sol, qui in detallie exposit
li structura de su lingue. Ti project es resultat de un labor de plu
quam 30 annus. Durant que li altres es constructet secun li mecanistic
metode, Occidental secue un altri via, li naturalistic. Omni paroles
international es adoptet tal qual ili es, sin mutilation e malgré to sin
esser in descordantie con li grammatical regules del lingue. Esperanto,
Ido e altri projectes in contrari es talmen constructet que
international paroles ne posse assimilar se con lor sistema. Ti paroles
es sive mutilat sive trova se quam forenes e extranes. Un international
parol… un extrane in un international lingue! To monstra plu bon quam
alquo li ínpossibilitá de ti artificial lingues. Durant un demí-hor il
developat omni bon qualitás de nor lingue, suficent bon conosset del
letores de Cosmoglotta por ne besonar esser ci repetit. Li discurs de
nor amic esset maxim aplaudet e fat visibilmen li max grand impression
che li presentes. In li sequent discussion nor amic tenet li standarte
de Occidental con success, e sin dúbita li ductores de N. T. O. e del
studie-circules ha trovat que inter li sistemas concurrent Occidental
ocupa li unesim rang.

[.author]
--
Secun «Templar-Kuriren», nr 43. +
Albert Haldin.
--

«Grazer Volksblatt», Graz (Austria), 14 octobre 1928, contene un long e
bon articul «Weltsprachen» (lingues international) del catolic capellane
Josef Schmidt, instructor in li scol del sestras de charitá por fliccas
in Gamlitz in Styria (Austria).

// XXX NOTE: ci esset li marca original de págine -188-

Ancor ante du annus ínamic a Occidental e fervorós Esperantist, li autor
nu sembla har esset submisset a plen convertida. Capellane Schmidt
discusse in li articul ínpartialmen li lingues Esperanto, Ido,
Interlingua e Occidental, ma tra omni ínpartialitá on senti un calid
simpatie por nor lingue. Il resuma: «Quel lingue va victoriar, li future
va demonstrar. Interim ancor Esperanto have li maximal change pro su
vast difusion. It have ja ante Occidental un temporal avanse de 40
annus. Si to ne vell esser, Occidental vell har victoriat certmen.»

«Svissia», Bulletin mensual del Sviss Association por Occidental (S. A.
P{dot} O.). Che Occidental-Buró, Chapelle (Vd), nr 5, octobre 1928. 12
págines mimeografat, 215 × 330. Mersí al generositá de nor coidealist
Gerald A. Moore, qui ha donat al S. A. P. O. un nov print-machine, ili
posse nu editer lor revúe in maniere tecnicmen plu perfect. Noi cita ex
li contenete: Nor movement. Li 10 comandamentes del Occidentalist.
Questiones linguistic. Li problemas del lingual reformes in Ido, etc.
Quelc erras: ne «marvelos (machine)», ma «miraculos»; ne «idee», ma
«idé»; ne «dicipul», ma «disciple»; ne «el», ma «illa»; F donner ne
«donar», ma «dar», «donar» {equals} F faire présent; ne «min» eufonic, ma
«minu»; ne «recti pronuntiation», ma «(cor)rect pronunciation»; ne «lore
fort lore febli», ma «nu fort nu debil» o «partli … partli …»; ne
«forces», ma «forties»; ne «(nor) precipui (colaborator)», ma
«cardinal»; ne «poy nu», ma «desde nu»; ne «ingenior», ma «ingeniero»;
ne «ci (Idistes)», ma «ti ci …»; ne «anglic, francic, germanic etc»,
ma «angles, frances, german etc». Ma ti micri erras es compensat
abundantmen per li interessant contenete. Li precie del annual
abonnament es 2,— fr. sv. in Svissia, 2,50 fr. sv. extra Svissia.

Jtt.

«Svissia», nr 6, novembre, 28 págines in nov formate 190 X 220, contene
inter altri articules: Nor movement, Advoca por international hemes,
Págine litterari, Correspondentie Dr. Aschwanden, Ric. Berger, P. Kreis,
Li max bon medicament, Li munde rident, etc e un mersiand action por
difusion de nor revúe «Cosmoglotta». Prof. Ric. Berger in un genios
articul «Ido e Occidental» exposi per impressiv documentes que li
Idistes repeti hodie al Occidentalistes precis li sam argumentes quam li
Esperantistes contra Ido ante 20 annus.

«Seeländer Volksstimme» e «Expres» secun «Svissia» publicat pluri
modellic articules propagatori in Occidental de Dr. Aschwanden, Biel.

[.author]
E{dot} P.

// XXX NOTE: ci esset li marca original de págine -189-

«Le Cahier de l'Ami», 15 Rue St. Paul, Paris IV, nr novembre, ha
recenset favorabilmen li frances propaganda-brochura de Occidental.

Li 20esim Octobre evenit in li «Foyer Végétalien», Paris, un public
discussion pri li question del mundlingue. Ultra li director del
discussion, Ingeniero Lorenc, li secuent persones partiprendet li
discussion: Papillon e Mauney (Ido), de Guesnet (Occidental), Habert
(Esperanto). Esset circa 40 persones, inter qui circa 12 idistes, 12
esperantistes e du occidentalistes (quáncam sr Mauney videt solmen un!).
Li discussion esset mult plu calm quam ordinarmen, e li conclusion de
Ing. Lorenc esset que it es du vias sequend, o Esperanto e su satelite
Ido, con un simplic mecanisme rigid, quel es facilmen scribil e usabil,
ma deforma li paroles international, o Occidental quel es mult plu
international, plu atractiv por persones qui ja have un bon cultura, ma
quel, secun il, es plu desfacil a usar e a scrir. Ti discussion monstra,
un vez in plu, que it es quasi ínpossibil discusser interlinguistic
questiones córam persones qui conosse solmen su matrin lingue, ne es
chocat de arbitrari deformationes, e ne hesita parlar pri coses, pri
queles ili conosse necos.

L{dot} M. de G.

«Heroldo de Esperanto», nr 43, raporta pri li aparition del nov german
clave de Occidental.

[.author]
E{dot} P.

Li conosset interlinguist sr. N. Yushmanov, autor de «etem», quel in
ultim témpor ne ha prendet parte in nor movement de Lingue International,
just ha publicat in li lingue russ un grammatica del lingue
arab-litterari. Il es nominat assistent superior che cathedra de
arabistica in li universitá de Leningrad.

[.author]
E{dot} W.

// Linguistic questiones {{{2
=== Linguistic questiones

// Accentuation del adverbial finale -men {{{3
==== Accentuation del adverbial finale -men

Mani persones ne vole haver accentuat li finale -men de adverbies,
altris ne vole haver un exception. Prof. Jespersen in «Mondo» monstra un
tre bon medie por escapar ti desagreabilitás. In veritá ambi es just in
su postulation. In li parol «áltrimén» in veritá ambi síllabes es un poc
accentuat e quel es un poc plu es vermen egal. Do noi posse preciser nor
regul talmen: Li principal accentu del adjective resta e ultra to on
accentua anc un poc li finale -men secun li general regul.

[.author]
E{dot} W.

// NOTE: ci esset li marca original de págine -190-

// XXX NEW: Ti titul es adjuntet in ti edition:
// Majuscules {{{3
==== Majuscules

Majuscules in Lingue International
deve esser usat tre rarmen, solmen in comensa de frases, de nómines
propri, specialmen anc de landes. In casus dubitativ ples scrir
minuscules, do anc li nómines del lingues e de lor parlantes; p. ex.:
Francia, ma: lingue frances, li franceses etc. Ido prescrit scrir per
majuscules omni paroles derivat de nómines propri. To es un
desfacilisation sin valore, sam quam li decision del Esperanto-Academie
quel demanda scrir per majuscules anc li nómines del mensus. Li scope
del rationalisation del scritura es eliminar omni majuscules. Etsi noi
nu ancor ne posse realisar ti postulation, noi ne mey laborar in contra,
e mem aproximar nos a it tá u to es possibil. Ne es necessi emfasar li
politesse in lettres per scrir li pronómines «vu» e «vor» sempre per
majuscules. In Occidental noi respecte li usanties del lingues natural.
To es nor fortie. Ma ti conception ne implica li obligation a conservar
omni ínutil ballast.

[.author]
E{dot} P.

// Pri li finale -n in Novial {{{2
=== Pri li finale -n in Novial

Scrit in Novial.

In Cosmoglotta, octobre 1928, p. 156, Sinioro E. de Wahl ha kritika li
uso in novial del finale -n in posesiv pronomenes e in genitive. In sen
tre erudit artikle lo sembla tu ha mixa du vidpunktus, kel me kreda ke
interlinguistes devud distinkte: li etimologial (retrospektiv) vidpunktu
e li konstruktiv (prospektiv) vidpunktu. Solim li duesmi es importanti
por li home kel voli konstrukte lingue por international uso. Si le
trova un forme kel es konvenienti (fasil, komodi, sat komunim konosat),
li etimologial historie de ti forme es por len eme (= E. aim, Occidental skope)
nulim importanti. So, de Wahl ha self seku ti prinsipe, kand lo ha
prenda va kom signe de futurum sin egarda li original signifikatione
«vada» (Occidental ear), e kom finale de adverbies -men si egarda li
etimologial signifikatione de latin mente. Tum kel importa in tali kasus
es li moderni uso in konosat lingues, ma non tum kel linguistes povi
trova per studio de antiqui lingues e per komparatione de multi
lingues.

// XXX NOTE: li marca original de págine -191- esset in li sequent
// paragraf:

Kand me komensad tu konstrukte men novial, me volid have un lingue tam
reglari kam posibli sur li base de existanti, tum es moderni, lingues:
pro tum me mused prenda -s kom signe de plurale fro li romanali lingues
e anglum -- exaktim kom in occidental -- ma (diferantim fro occidental)
me extensed li regle al pronomenes, talim formanti totim reglari formes,
vor omni altri lingues have plu o min
nonreglari formationes. Similim pri li posesiv pronomenes: me volid have
un sami manere de formatione por omni ti pronomenes, e me formanti totim
reglari formes, vor omni altri lingues have plu o min desirad un finale
kel existad ja in konosat lingues. Me povid trova nul altri usabli
finale kam -n, kel es faktim usat in kelki posesives (F mon, mien, ton,
tien, son, sien, D mein, dein, sein, korespondanti formes in holandanum,
danum, norvagum, islandanum, E mine). E ti -n me dunke extensed a omni
posesiv pronomenes, e me non lasad me jena per li faktum ke li -n in li
indikat formes have diferanti etimologie e forsan (poves) non haved
originalim li signifikatione de posesives.

Li unesmi objetione de So de Wahl es ke «on ne posse posir parallel li
germanic formes quam min e li F mon.» Pro quum non? Li fakti uso
koresponda tam exaktim kam es posibli inter du diferanti lingues. «Li
scrition del F mon per un n es solmen un miscomprense» -- miskomprehendo
da que? Si dal franses, les sal probablim es gratitudosi a So. de W., si
lo voli explika a les in quum li miskomprehendo konsista. «Ti n in F mon
es solmen un fonetic signe del son nasal introductet in F e Portugales»;
probablim lo voli dikte «nasal vokale» (den n konsonante es anke nasal
suone) e dunke voli implika ke n es mut. Bonim, ma omnes sava ke in
kombinationes tal kom mon ami on pronuntia n konsonante; talim anke in
la mienne: dunke me have jure tu dikte ke n es trovat in fransi posesiv
pronomenes. Seterim li franses naturim skripte n in mon e son (kom in
conduire e mil altri vortes) pro ke in ansieni tempes, kand li
ortografie blid forma, on pronuntiad n konsonante in omni ti kasus. E
altrilok de Wahl nonfatigablim dikte ke li skriptet formes es plu
importanti kam pronuntiationes por un lingue international.

Dunke me kreda ke me es justifikat tu prenda n fro bonim konosat lingues
por li posesives, even si, kom de Wahl informa nus, kelki min konosat
non-indoeuropan lingues, have n in personal pronomenes por «me».

// XXX NOTE: li marca original de págine -192- esset in li sequent
// paragraf:

Ma altri questione plu diskusebli es, ob me es justifikat tu extense ti
finale al substantives. Naturim me usa anke kombinationes kun li
prepositione de: «li libres de men amiko, li tragedies de Schiller», e
omni novialiste povi usa ti kombinationes omnitem e omnilok, si le
prefera les. Ma, kom me ha montra, es tre komod in multi kasus tu have
un sinteti forme, kel on pove posi devan li altri vorte, pro ke in «li
filio del doktoro kel es tre richi» on non povi vida ob es li doktoro o
li filio kel es richi. Anke de Wahl admise ke tali forme in multi kasus
«vell esser util pro precision e curtitá». E pro ke es desirindi tu have
li sam regles pri omni paralel kasus, me ha proposi
tu usa li sam finale kel servad pri li pronomenes, anke in li genitive
del substantives. Tum es realim men resone por li regle, kel desplesa de
Wahl tantim, e non li fini genitive in -n, kel lo representa kom li
fonte de men forme. Ma pro quum me non darfe noma lum kom sekundar
apogo, kom anke li D des herrn, des baren? Me tre bonim sava ke ti
german formes in -n bli anke usa in altri kasus kam genitive, justim kom
me sava ke s in anglum bli usa non solim in plurale, ma anke in
genitive, e malgre tum me permise a me tu usa n por genitive e s por
plurale, den si on voli exkluse omni finales e sufixes kel have plu kam
un signifikatione o funktione in nationali lingues, on nultem suksesa tu
konstrukte auxiliar lingue.

De Wahl noma men genitive in -n «un syntetic tal nominat saxonic
genitive»: Non es superflu tu dikte ke ti nome non ha bli usa da me: in
plu o min antiquisat angli gramatikes on usad li nome «saxon genitive»
pri li forme in s, pro ke on suposid ke li kombinatione per of (kel non
merita li nome de genitive) venid fro fransum in kontraste al genuin
angli («saxon») forme in s: ma tum es realim nul resone por parla, kom
de Wahl fa, pri «saxonic» genitive in altri «germanic e slavic lingues»
e in men lingue international, vor on non pove askripte lum al saxones. Li hipotese de So.
de Wahl, ke li s, kel on trova in anglum, D, Skand., latinum, grekum e
s., es derivat de sunn ‚filio' es tre interesanti, ma non pove konvikte
me: lum es tro simil al nun abandonat gramatikal-etimologial
explikationes, kel esed komun plu kam sinkanti yares ante nun.

// XXX FIXME: Confirmar «385-371» -> «365-371»:

Finalim de Wahl mentioua ke «ni pronómines, ni grammatical flexiones
nequande es pruntat che altri lingues». Me non vida qualim ti doktrine
povi influa nus, kand nus desira forma international lingue, den en ti
nus nesesarim mus prunta pronomenes e gramatikal flektiones fro altri
lingues. Seterim me ha diskuse ti dogmate del ansieni linguistikal skole
in men libre Language 213-17 {equals} Die Sprache 194-7. In li sam libre on
sal trova (p. 385-371) kelkum pri li origine del finale -en del
german «febli» deklinatione. Ma, kom ja diktet, retrospektione es un
kose, e konstruktione de lingue international es totim altri kose.

Otto Jespersen.

// Response {{{3
==== Response

// XXX NOTE: li marca original de págine -193- esset in li sequent
// paragraf:

Sr. Professor Jespersen scri que «exact quam in Occidental il ha prendet s quam
signe de plurale e diferent del Occidental extendet ti regul al pronomines,
formante talmen regulari formes u omni altri lingues have plu minu
ínregulari formes.»footnote:[Do ne solmen diferent del Occidental, ma de omni
altri lingues, do contra li international usu!]
Con altri paroles prof. J. volet far lu
sam quo ha provat ja plu quam 300 lingue-inventores: il octroyat a un
classe de paroles un regul quel ne esset les conform, do un arbitrari
metode. Il ne serchat quel es li tendentie general in li pronómines, ma
vidente que ili ne possede un comun regul, il aplicat al pronómines li
regul del substantives. Sammen por li substantives il usa un regul quel
il ha extraet ex superficial similitás in li formes del singulare de
quelc pronómines. Il do ne vole vider li psicologic diferenties inter ti
du parol-classes. Ma to naturalmen ne es un scientific metode, e prof.
J{dot} senti to self e pro to justifica se per assertion que retrospectiv
scientie e tecnical construction es du totalmen different coses. To es
completmen just, e li metode e li scope es diferent, ma il oblivia li
conex inter li scientie e li tecnica. Li scientie prepara, classifica e
distribue li materiale e constata li reyent natural leges. Ma si li
tecnica va ignorar ti scientic explorationes e va fabricar por su scopes
su propri classification secun semblant partial similitás, it nequande
posse atinger practic resultates. To ha monstrat li historie del tecnica
in aplastant maniere. Ne existe un tecnica ne conform al natural leges!
E li natural leges es furnit per li scientie. In quant li constructiv
tecnica va diverger con li scientie, un success es ínpossibil.

Ma to ancor ne es omnicos. Un solution posse esser mem scienticmen
ínreprochabil, e tamen tecnicalmen absolut ínusabil. To depende de altri
factores. Un de ili es li rentabilitá, i. e: li selfcustas ne deve
superar li profite. To es in nor casu: li labor expenset durant li
usation deve esser minimal e li extension de usation maximal. Lu unesim
ducte nos a max simplic e comod construction, lu duesim al max habil
explotation del psichic constitution del publica in quel on vole haver
usatores del tecnic producte, in nor casu al constructet lingue. Pro to
it es necessi sequer li psicologic leges del societé. Hodie li
psicologic statu es un altri quam in li témpores de Volapük. Ja pro to
li aprioristic metode de prof. J.footnote:[Formar li genitiv del
substantives in singulare e plurale secun li
possessiv pronomines in singulare es arbitrari, proque ne existe in li
europan lingues.] va trovar un fort resistentie. Ma
it contradí anc a to, quo instructe nos li natura. In fact yo ne conosse
ni un sol aric-europan lingue in quel existe un tal metode, e prof. J.
trova ya self, que mi citation del slavic e turanic lingues ja es tro
insignificant por nor scope. Do mem si vell exister tal usu in un exotic
lingue, por li europan psicologie it ne vell haver rason.

// XXX NOTE: li marca original de págine -194- esset in li sequent
// paragraf:

Naturalmen on posse acustomar se a «lon, sen, nusen, vusen etc» si on
vole, sam quam on acustomat se a «ob, ol, om, of etc» del
Volapük, o al «kies, ties, čies, ies etc» de Esperanto, ma hodie on ne
va voler. E to es lu principal!

Prof. J. nu sembla creder, que lu principal es haver unitari regules a
aprender e aplicar les a omni coses, anc ta u in li conosset lingues on
ne fa to, quam p. ex. ci li regul pri li genitive ye n.

In li occidental lingues li possessives del singulare e del plurale
nequande have li sam sufix.footnote:[It sembla que por li plurale li
max conosset es r, F notre, votre, leur. A our, your, their, D unser,
euer, ihr. In li lingue provençal hat conservat se in quelc
substantives anc li latin genitiv plural in or(um): gen crestianor
etc, in li romano-valac on trova mem nostror, vostror. Li
Occidental-formes nor, vor, lor, queles prof. J. tant critica in su
libre, es do mult plu justificat quam nusen, vusen. Ma pri to un altri
vez.]

Li «saxonic» genitiv (o si place plu «gotic, germanic, sintetic»; li
nómine ne have valore) per s es vermen tre difuset, mem li lingue hispan
possede it in su nomines propri, p. ex. Martínez, Sánchez; anc in D on
di «Mutters Löffel», etsi Mutter es feminin. E ti formation ha mem
devenit regulari genitiv form in yiddish, u li normal genitiv form de
«di muter» es «der muters» (naturalmen scrit per hebreic litteres).

Do si ja introducter li «saxonic» genitiv, on vell dever prender s o z,
ma ti littere prof. J. ha eliminat ex su sistema.

Yo constata: li finale n in li maniere de prof. J. es usat necú! e «lon,
lan, nusen, vusen» es volapükismes, e hodie li publica plu ne accepte
tal coses, sammen quam li non-international ortografie inventet de prof.
J{dot}

Ma si prof. J. asserte que in un lingue international on deve «pruntar»
pronomines, yo deve contradir max energicmen. Per li ja existent
«international» paroles li lingue international es essentialmen un «modern latin», do
«pruntar» talmen grav e fundamental paroles ex altri fontes es adminim
un pecca contra li bon stil. Li ambiguitá in li exemple citat de prof.
J{dot} «li filio del doktoro kel es tre richi» on posse tre bon evitar, p.
ex. «li doktor-filio kel es richi».

In omni casu yo dúbita, que un tal genitiv ye n representa un
simplification del lingue, destinat esser «max facila por la max multi»,
e que ti genitiv es «moderni uso in konosat lingues» sur quel prof. J.
basa se in su articul.

[.author]
Edgar Wahl

// Citates {{{2
=== Citates

// XXX NEW: Li titul «Citates» esset mettet in ti edition.

[quote, Coudenhove-Kalergi]
____

It ne es ver que amore fa ciec. Amore, solmen amore fa vident,
clarvident; odie acieca.

____

[quote, Neuhaus]
____

Omni progress deve esser aquisitet per combatte, quel sempre es li
patre de omni coses.

____

// NOTE: ci esset li marca original de págine -195-

// Precision de Novial {{{2
=== Precision de Novial

Prof. Jespersen inter altricos motiva su forme de sintetic genitive per
to, que talmen li precision posse esser plu grand. Ma, in «Mondo» il
publica li passage sequent: «… samiman kam li primitivi homesen imajes
es grandigrad produktures de mital interpretiro …». Esque to nu
significa «sammen quam li images del primitiv homes es in alt gradu
productes de mitic interpretation …» o ca: «li primitiv images de
homes». Sembla que it posse significar ambi coses! U es ci li claritá e
li precision?

[.author]
J{dot} P.

// «-ujo» {{{2
=== «-ujo»

In Heroldo de Esperanto sempre ancor dura li polemica pri li sufixes
«-ujo» e «-io» por landes. Quam on save li Academie de Esperanto ha
refusat e interdictet li usation del sufix «-io», e prescrit usar
solmen «-ujo» o combination con li parol land.

Advere to ne gena li presse de laboreros sempre usar ti proscrit «-io».

It es nu interessant de u Zamenhof ha prendet ti ne existent necú sufix
«-ujo», unesimmen destinat por buxes e chestes, contenent alquicós e ja
poy elongat al idé de un land contenent un popul, p. ex. _Germanujo_: land
contenent germanes.

Li historie de ti curios suffix es simil a ti del conosset parol
«edzo» derivat de Kronprinzessin. De facto it veni del parol «etujo»
quel es F _étui_. Proque nu «-et» significa alquicos micri do _etujo_
vell significar un bux por micri coses, just to quo significa li parol
F _étui_. Ti genial luderie de Zamenhof nu sembla excrescer til un
grand schisma in Esperanto. Vermen to posse esser nos un avise evitar
tal coses in Occidental.

[.author]
Axel Wästerland

// Citate {{{2
=== Citate

// XXX NEW: Li titul «Citate» esset mettet in ti edition.

// XXX TODO: Confirmar ca ti es vermen un citate vice un micri
// articul de un colaborator.

[quote, P. Krebs (VDI)]
____
On deve evitar chascun exageration quel sovente ja in su exteriore es
reconossibil per pleonasmes, e quel per to demasca se self. Exageration
es li arm del debiles, pri queles Walther Rathenau in su «Reflexionen»
di: «Il deveni babillaci, intrusiv e adtrusiv. Il es li inventor del
superlatives e hipérboles. Nam secun maniere de sclaves il acustoma e
agnosce que on crede le ínvoluntarimen e solmen ye demí parte». A nor
orele fatigat per reclam-paroles li positive have plu fort efecte quam
li superlative.
____

// NOTE: ci esset li marca original de págine -196-

// Logic e international lingue {{{2
=== Logic e international lingue

Mult Idistes, principalmen ti qui per su profession o quam amatores,
ocupa se ye tecnica e natur-scientie, chimie, fisica, matematica, logica
etc., es fascinat per li idé del «logic lingue«. Ma to es un amusant
exemple de homal erra: ili asserte que li natural lingues es ínlogic, e
que solmen per un artificial «logic» lingue quam Ido on posse expresser
exactmen un sciential idé; ma ye ti argumentation ili oblivia totalmen
que ya ili self omnidie in lor professional labore usa un ínlogic lingue
(lor matrin) por expresser su idés in suficent precision!

Yo ha scrit to a pluri eminent ancian Idistes queles labora in exact
scienties e yo ha petit les scrir me adminim un unic exemple de un casu
in quel ili ha esset genat per li ínlogicitá de lor matrin lingue in li
precis expression de lor sciential e tecnic idés.

May 1928. Dr. Peipers.

A ti evoca on til hodie ne posset comunicar nos un tal serios casu.

Ma just li juntion del problema del lingue international con li
fantom-principie de un logic e absolut regulari structura, quam it ha
trovat su apoteoso in Ido e nu in Novial, es li cause pro quel nor idé
til hodie ne fat plu grand successes. Li aspect de ti arte-fat lingues
sempre va repugnar li publica.

On ignorat que li demande de un lingue international ne existe pro li
ínprecision de nor lingues natural, ma principalmen pro lor multitá. Lu
max desfacil es li generalmen aconossibil selection de un existent
lingue national quam unic medie de comprension international.

Li recent linguistica teoric e practic ha demonstrat li ínrealisabilitá
de un lingue aplicat, i. e. vivent, junt con li postulation de absolut
logica.

Do lass nos laborar por li lingue international e liberar nos definitiv
de omni desires accessori e chimeresc per queles noi solmen fa nos mem
plu desfacil self su introduction.

[.author]
E{dot} Pigal

// Declaration {{{2
=== Declaration

// XXX NOTE: li marca original de págine -197- esset in li sequent
// paragraf:

It es per miscomprension que on indicat que li «Manuale de Conversation»
de sr de Guesnet es revidet de sr de Wahl e Ingeniero Pigal. Ili solmen
revidet un parte del manuscrit,
quel esset completat con tro grand hasta pro li departe in viage del
autor. Ti ci peti li letores excusar li erras, de queles mult
professional labor es li cause. Bentost va aparir un corectur-folie.

[.author]
L{dot} M. de G.

// Economic e social problemas {{{2
=== Economic e social problemas

[.author]
Special redactor: Dr. H. Nidecker. 12 Blauenstrasse, Basel, Svissia.

// Pensas de un individualist {{{3
==== Pensas de un individualist

It es ínpossibil evaluar tro alt li importantie del education
individual, nam sin it omni project de un plu bon societé resta utopic.
Ma un tal education es precisimen to quo manca in li munde hodie. It es
altricos quam un superficial education mecanic e identic por omnes. Un
fabrication de «educates» secun un tipe uniform, sin individual
distintiones o preferenties, íncapabil far altricos quam sequer li
amasse, quam to quo omnes fa -- to es un mal quel on ne posse tro
condamnar. Li conditiones de vive in nor témpore plu e plu ducte a un
normation in omni direction, a un suppression de individualitá e noi
besona grand vigilantie por un íncessant combatte contra ti dangerosi
tendentie.

'''

Libertá -- Egalitá: famosi paroles queles es un contradition, nam
egalitá vell esser possibil solmen per un complet supression del
individualitá, per li creation de un hom absolutmen mecanic, sin ánima.
Li chefes comunistic comprende to tre bon e pro to vole destructer to
quo ili nómina «homes incombrat per un ánima». Felicimen, li ánima
(usant li parol ye un larg sense) es un índestructibil parte del natura
homan, e pro to libertá es possibil ma nequande egalitá.

'''

Si it es ver, quam di mult filosofos, que li vive homan contene un
preponderantie de dolores, it es ne minu ver que un societé de
automatones -- u plen securitá vell esser comprat ye li precie del
abandonation del rich individualitá -- vell esser mem plu mal. Solmen
un developation in li direction de un plu grand individualitá es
progress.

'''

// XXX NOTE: li marca original de págine -197- esset in li sequent
// paragraf:

Li luctada sembla esser un essential factor in li progress homan, nam
omni individue deve developar su propri qualitás e aptitás, secun su
propri maniere, ye li condition que il ne
mey nocer su vicinos. It es támen nullmen necessi que ti luctada prende
li forme de guerre o ínamicitá; amical concurrentie e líber colaboration
es e possibil e practicabil.

'''

Quam vacui es li idé que li comunité es li max important afere e que li
individue deve sacrificar se a it. Li individue es li centre essential e
absolut; omni person es un munde in se. Omni person have li jure
líbermen viver, serchar felicitá, combinar con altres in líber
associationes, haver e expresser e propagar su propri opiniones e null
altri persones have li jure interferer con le.

'''

It es un erra suposir que on posse changear li homes per un change de
mastros o que li rasse es parat por li general realisation del ideales
individualistic. Li revolution deve esser unesimmen internal, ne solmen
external. Por meritar li libertá on deve esser mastro de se self e
capabil viver sin nocer altres.

'''

It es un trist e seriosi fact que li grand majorité del homes nequande
pensa por se self ma simplicmen seque li amasse. Quam ilusionari, do es
li esperantie de un transformation del societá in li ínmediat futur.
Forsan un dictatoratu vell esser possibil, ma null ver progress til que
li homes es educat, quáncam to ne impedi que apart individues o gruppes
realisa nor ideales.

'''

Li grand german filosof Schopenhauer expresset un veritá quande il dit
que omni fripone qui ne have personal qualitás pro queles il vell posser
esser fieri, prende li ultim remedie: esser fieri pro li nation a quel
il apartene. Tis qui have un líber ánima e qui vole esser homes deve
esser internationalistes. Yo nomina amicos e camarades omnes qui have
simil idés e ideales, e it es absolutmen índiferent a qual nation ili
apartene. Egalmen yo es un amari desamico de militaristes, explotantes e
reactionarios de omni nation o rasse.

'''

Li individue deve esser capabil trovar felicitá anc quande it es sol.
Plu bass es li nivelle cultural, plu grand es li timore esser isolat.
Sociabilitá es e necessi e desirabil, ma egalmen essential es ti
capabilitá esser content sin li auxilie de altres.

[.author]
Eric Biddle

// NOTE: ci esset li marca original de págine -199-

// Nota del special redactor {{{2
=== Nota del special redactor

Felicimen noi posse dir que provas de individualistic education in li
sensu proposit del autor ne totmen manca hodie. Yo vole mentionar solmen
3 tendenties:

- li Waldorf-scole del Antroposofes (Rudolf Steiner) e su filiales;
- li social reform-tendenties del individualistic anarchistes,
precipue in Francia. Regretabilmen lor litteratura ne ancor contene
editiones Occidental; tamen yo posse recomendar libres e pamfletes
scrit in frances e in Ido.
- Anc li tendenties del «Equitists» in America, ductet de Warren Edwin
Brokaw, es afin. Lor revúe «The Equitist» es scrit in angles e
partialmen in Ido.

// Litteratura {{{2
=== Litteratura

// XXX NOTE: 2019-06-17: In li original, chascun numeró de listun
// havet prefixe «ad.»:

1. Vide «Der Lehrerkurs Dr. Rudolf Steiners im Goetheanum», (de Albert
   Steffen). Dornach (Svissia): Verlag Goetheanum, 1822.

2. In frances: li revúe «l' en dehors». Li anthologie «Les différents
   visages de l'anarchisme», per Stephen Byington, Edward Carpenter,
   John Henry Mackay, Wm. C. Owen, Henry Seymour. Avant-propos et
   traduction de E{dot} Armand. Paris et Orléans: «l'en dehors»,
   (1927); in frances e Ido: E. Armand, «Est-ce cela que vous appelez
   vivre? {equals} Ka vi nomas to vivar?» etc. Paris et Orléans: «l'en
   dehors», (4. tir., 1927). -- Gérad de Lacaze-Duthiers. «Le vrais
   révolutionnaires», in sam loc; custa solmen 10 cts. frances.

3. Li chef ovre de Brokaw, quel yo posse tre cordialmen recomandar, es
   intitulat: «Equitable society and how to create it». New York:
   Vanguard Press, 1927.

[.author]
H{dot} N.

// Cadidas in li Alpes {{{2
=== Cadidas in li Alpes

Inter li cadidas mortal queles in nor Alpes on deplora in omni annu, es
ínprevisibilis; malgré omni precautiones, li risca existe sempre. Ma es
altri cadidas (e tis es li majorité) queles es causat per ínprudentie, e
queles vell posser e dever esser evitat.

// XXX NOTE: li marca original de págine -200- esset in li sequent
// paragraf:

Qual sensationes percepte tis qui cade? -- It es un question in
controvers desde long témpore, e a quel solmen ti persones posse
responder, qui pos un cadida miraculosmen ha escapat li morte. In li
«Liste des étrangers de Montreux et environs» (liste del forenes de
Montreux e circumité) senior C. R. Klarer publica pri ti tema quelc tre
interessant depositiones de testimonies. Noi neglige li casus de
culbutas in li fensuras de glacieros queles deve esser tractat apartmen
pro li long hores de anxietá in li frigore, queles posse sequer li
accidente. Pri
li altri cadidas (cadidas vertical in un precipitie, culbutas along un
declive abrupt) li testimonies collectet de senior Heim, professor del
Scol politecnic in Zürich, concorda: In li max mult casus, li victimes
have null anxia, null desesperantie, ma in contrarie, un serios quietá,
un resignation profund, un luciditá intellectual extrem e un rapid
succession de idés:

// XXX TODO Confirmar "accidentie" (->accidente?):

«Precipue li activitá del spiritu es intensiv e sembla centiplicat; con
un nettitá extraordinari, li alpinist conjecte li circumstanties e li
consequenties tre lontan del accidentie de quel il es li victime, ma il
have necun trubla mental. Li témpore sembla ímmesurabilmen alongat; il
pensa e acte per li rapiditá del fúlmine, sovente su tot vive repassa
avan su ocules. Depoy, quelcs audi un musica miraculosi, li resultat del
asfixie progressiv, e ili imagina se volar in un ciel deliciosi,
persemat de micri nubages rosicolori. Li prescientie desapari sin dolor,
max sovente in li moment del cadida. Li malfortunate plu audi quam senti
li choc de ti cadida e il ne sufre li dolor».

Senior Heim raconta un cadida quel il self ha experit sur Säntis.
Precipitat in lu vacui, chocat contra un rocca, il ha volat sur li dors,
li cap in avan, tra un spacie de duant metres, depoy il ha cadet in li
nive al base del declive:

«Chascun vez», il raconta, «yo ha previdet exactmen li choc quel yo va
experir; yo provat frenar mi rugida, e yo ledet mi fingres, poy yo audit
distintmen mi cap frappar contra li rocca e li surd brue de mi córpore.
Ma solmen pos un hor yo comensat sentir dolores; yo perceptet omni
simptomas enumerat de altri turistes. Yo havet particularimen li
sensation de un grand calme, de un serenitá profund e yo audit un musica
deliciosi».

Un guide de Zermatt, cadet de un declive de roccas ye circa 400 metres
in li frisc nive e quel supervivet 48 hores de catalepsie, ne ha
sufret:

«Raffat del rocca per un pussa de vent quel ha ruptet li corde quel
tenet le fix, it semblat le esser plongeat in un verdi aqua tre fluid,
in quel il submerset lentmen, durant que cloches sonat harmoniosmen; il
hat pensat a su sposa e a su tri micri filias, queles vell plorar si ili
ne vell vider le revenir: to hat le semblat durar tre long témpore.»

Un exemple ancor inter altris:

// XXX NOTE: li marca original de págine -201- esset in li sequent
// paragraf:

«Un turist, nominat Siegrist, cadet del sommit de Kapstock in li canton
Glarus; il raconta que durante su cade il hat conservat su tot presentie
mental sin sentir alcun timor. Il hat
havet li impression descender planeante agreabilmen: il videt su
situation e ti de su familie con un rapiditá extraordinari e con
detallies obliviat desde long témpore. Il ne perdit ni un moment su
spira, in contrarie a to quo on suposi dever evenir; solmen quande il
chocat violentmen li suol covrit de nive, il perdit li conscientie, ma
sin dolor.»

Esque es necessi junter a ti testimonies un memorantie personal de
infantie? Slittante sur Saléve súper li petrieras de Monnetier, yo
descendet subitmen li declive sur un suol gelat in medie de roccas (li
cadida de un duantene de metres esset haltat de un micri bosco); in li
currida del tre brev culbutada, yo havet li sensationes descrit de
senior Heim, ma sin audir li musica quel solmen li asfixie producte. In
chascun salta yo questionat me con un luciditá perfect sin alcun anxia:
«Esque it es li morte?», e con un rapiditá surprisant, li procession de
memorationes defilat avan mi ocules.

Lass nos deplorar tis qui cade in li Alpes, ma noi mey deplorar les sin
grive, nam ili ne ha sufret.

[.author]
--
J{dot} M.

Translatet de Karl Janotta ex li frances de «Journal de Genève», 99esim
annu, n-o 216, 8esim august 1928, 2esim edition.
--

// Contrastes {{{2
=== Contrastes

Contrastes acte in omni loc, in li homes e inter li homes: ma ili ne es
dat nos quam maledition, ma quam un tendentie contra unaltru, quel leva
nos ad supra, quam arcs eleva se tendent contra unaltru in li antiqui
gotic catedrale. Ex contrastes proveni li vive e ex contrastes origina
li motion. Lu bon vive solmen per lu mal e li luce del sole deveni
valorosi solmen per li nocte. Omni alternation de die e nocte, de joya e
grive apartene al grand ritme del vive. Anc li spíritu quel anihila
omnicos e nega omnicos, unquande essent nominat del homes: satan, existe
por pussar nos al contrarie, al volentie creativ, al grand, fier, fort
afirmation.

Sammen li morte ne es un refutation, ni un contradition al vive, ma it
es solmen li descension causant li undes in li ritme del vive, li
accentuation del luce! Qui talmen concepte li vive, malgré omni su
contrastes, quam un integritá, e afirma it con ardent amore, ti domita
su vive e li vive porta le, ti forma e crea se un unitá del stil in su
intern viventie, quel reflecte se in li securitá de su tot vole e
activitá.

[.author]
M{dot} Strenger, «Licht-Land.» Trad. E. Moess.

// NOTE: ci esset li marca original de págine -202-

// Du anecdotes pri Ibsen {{{2
=== Du anecdotes pri Ibsen

Li frase «poetisar es vider» origina de Ibsen e il repetit it sovente.
Quande Ibsen esset in Venezia in li annu 1885, il e un yun norvegian
poet logiat in li sam hotel.

Un die on babillat pri li bell antiqui meublage del hotel.

«Quel fundamental colore have li tapisse de vor chambre?», questionat
Ibsen.

«Yo ne save», replicat li altri.

Ibsen apostrofat le in un acri e brusc ton:

«E vu vole esser un poet?»

'''

Unquande on racontat in li presentie de Ibsen, que Andersen periodicmen
sufre ye li maladiv suggestion, que on posse forsan interrar le vivi e
que in tal témpores il havet li custome scrir omni véspere sur un paper li
sequent lineas:

«Yo ne es morti, ma solmen morti-aparent», e mettet it apu se sur li
table de nocte.

Un inept senior dit: «Quam un mann posse esser tam timid».

Ibsen chagrinat se e respondet: «Che Andersen to ne es timiditá, ma
solmen li consequentie de su vivi e pululant fantasie. Ma un cerebre,
quel es sempre mort, naturalmen ne time li quasi-morte.»

[.author]
Trad. Dr. K. Schüppel.

// Anecdotes pri artistes {{{2
=== Anecdotes pri artistes

Un sculptard con su yun filio eat un vez a Michelangelo e demandat le su
opinion pri un statue, quel il adportat. Michelangelo regardat li statue
e, tornante se vers li infant, qui esset tre bell, il inbrassat it, e
dit: «Mi car infant, tu have un patre, qui fa mult plu bon li figuras in
carne quam in marmor!».

Li famos grec sculptor Polyclet, tedat del consilies, queles il recivet
de pretendet conossores, resoluet venjar se. Li Atenianes hat chargeat
le far un statue; il fat du simil, monstrat solmen un publicmen, e
corectet it secun li guste e desiras de omni persones, qui criticat it.
Quande il judicat it digni contentar omnes, il exposit it denove al
ocules del citeanes e presentat in sam témpore li statue conservat che
le. Ti ultim esset aplaudet e on trovat li altri tre risibil. «Ples
saver», dit Polyclet, «que vu admira mi ovre e que vu blama li vor». --
(Ti anecdote es util a ti, qui nequande es content pri un lingue international!).

// XXX NOTE: ci esset li marca original de págine -203-

Aspertini, un pictor morit in 1552, esset un hom tre bizarr. On nominat
le li «hom con du pinseles» pro que il havet li custom picter
samtemporalmen per li du manus. Li un pictet li clar e li altri li
obscur colores!

On dit que Zeuxis pos har pictet un old fémina, comensat tant rider pro
ti portrete, que il morit de su ride.

[.author]
Trad. Ric. Berger.

// Mastre del turc buffones {{{2
=== Mastre del turc buffones

Nassr-ed-din, li mastre del turc buffones, vivet in li 14-ésim secul
quam clerico e instructor in Akshehir in Asia Minor, u on ancor hodie
monstra su monument sepultori. In sequent du anecdotes pri il:

On petit li mastre pro su ásino. Il dit: «Yo ne possede un tal».
Subitmen li ásino comensat criar in li stall. E ili dit: «Ma on ya audi
li voce del ásino». A to li mastre replicat: «Vermen, yo es tre astonat
que vu ne fide mi paroles durant que vu crede li paroles del ásino!».

Un die li mastre eat a un festa. Ma, pro que su vestes esset perusat, on
ne atentet le. Li mastre strax eat a hem denove, u il vestit se in un
nov pelisse, e retornat al dom de festa. Nu, li arangeantes del festa
venit incontrar li mastre e comensat recepter le in maniere max
honorativ. On mem offertat le li sede honorari. Vidente ti reception, li
mastre, in su látere, comensat far complimentes a su pelisse. Ili
questionat: «Dómino, quo significa to?». Il respondet: «Li honorosi
reception ya ne directe se a me, ma al pelisse».

[.author]
Ex «Reclams Universal Bibliothek» Nr. 2735. Trad. A. Deminger.

// Subventiones {{{2
=== Subventiones

Que noi posset nu editer complet li lexico de J. Gär, in max grand parte
noi deve mersiar a sr. Apotekare Álbert Haldin in Eskilstuna, quel in
annu 1928 in pluri rates ha donat por ti scope 581 sv. krones. Noi
expresse ci a sr Haldin nor sincerissim mersias pro su generositá, li
publication de ti ovre essent un del max grav in nor unesim témpores.

[.author]
E{dot} W.

Li Central Officie del Occidental-Union in Mauer bei Wien ha recivet
gratuitmen del Occidertal-Buró, Chapelle (Svissia), un aparate
multiplicatori por circulares. Ad-plu li Buró da nos un remarcabil
subvention permanent per dismisser nor revúe «Cosmoglotta» al sviss
letores ye propri custas e per renunciar pri omni rabatte por li nov
aquisitet abonnamentes. Sinceri mersias.

[.author]
E{dot} P.

Regierungsrat Dr. Mell-Rudolstadt: 20 ö. S.; Albert Haldin-Eskilstuna:
50 sv. K. Cordial mersias!

[.author]
A{dot} D.

// NOTE: ci esset li marca original de págine -204-

// A nor letores {{{2
=== A nor letores

Mersí al constant crescentie de nor movement e al subventiones de nor
amics, precipue de senior Director Gerald A. Moore in London, del firma
Ingenieros Hoerbiger & Co in Mauer bei Wien e al sacrificies in pecunie
e témpore de mult altri devoet collaboratores, li nómines de queles omni
noi ne posse citar ci, noi ha resoluet editer «Cosmoglotta» in annu 1929
con plu mult págines, con artistic ornat covriment, brochat e tranchat,
ma sin augmentar li precie del abonnament.

Pro li plu mult spacie nu disponibil in li revúe noi va posser inserter
plu mult articules bell litterari. Suposiente li necessi qualificat
auxilie redactional, talmen noi espera satisfar anc li desires de
ductores de Occidental-curses pri plu mult materie modellic por letura.

Li numeró de januar, dismisset in plu grand númere, va esser destinat
precipue al Propaganda de Occidental in li neutral publica, e noi peti
nor letores tractar it secun ti punctu de vise. Ti caderne va contener
anc li index del contenete de Cosmoglotta por li annu 1928.

Ples payar max bentost possibil li abonnament por 1929 per postmandate o
bancnotes e chec in lettre registrat (recomendat) al adresse:
Cosmoglotta, Postfach 10, Mauer bei Wien, o anc per chec postal in li
landes:

Austria: Postsparkassen-Scheckkonto Nr. B-125.211, Sparkasse Mauer,
Konto 3137.

Germania: Postscheckkonto Köln 7831, Dr. August Peipers.

Francia: Chèques postaux Paris 264-37, L.-M. de Guesnet.

Suissia: Postchec-Conto II. 1969, Fred. Lagnel, Chapelle (Vaud).

Li simplic abonnament annual custa 1 Dollar {equals} 7 ö. S. {equals} 5,2 sv. fr. =
4,2 RM {equals} 33 č. K.

Payamentes ulterior por subtener nor propaganda e ameliorar li revúe va
esser acceptat con grand mersí e publicat in Cosmoglotta sub rubrica
«Subventiones» con indication del plen nómine del donator, si un altri
desir ne es expresset.

Noi peti pro proposes por anuncias insertend sur li covriment de nor
revúe.

Li present numeró have 24 págines vice 16, sin obligation al abonnates.

// Redaction e Administration {{{2
=== Redaction e Administration

Eigentümer, Herausgeber u. Verleger: Gesellschaft Cosmoglotta, Mauer bei
Wien, Verantwortlicher Schriftleiter: Ing. E. Pigal, Liesing bei Wien.
Druck: Milan Nevídek, Tábor.

