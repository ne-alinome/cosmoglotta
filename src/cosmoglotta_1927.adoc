= Cosmoglotta 1927
:revdate: 2023-04-10
:docdescription: Omni numerós publicat in 1927 \
del oficial organe del lingue international Occidental/Interlingue.
include::common_attributes.adoc[]

// This file is part of project Cosmoglotta (http://ne.alinome.net)
// by Marcos Cruz (programandala.net).
//
// This file is in AsciiDoc format (http//asciidoctor.org).
//
// Last modified 20230411T1040+0200.

include::about_this_book.adoc[]

// Cosmoglotta A 38 (1927-01/02) {{{1
== Cosmoglotta A 38 (1927-01/02)

Organ del Association International
Cosmoglotta

Consacrat al developation e propaganda del Lingue International
Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 5 ö. S {equals} 4 sv. fr {equals} 0,75 doll. Por membres:
gratuit.

Annu VI -- Januar-Februar 1927 -- Nr. 38
(1)

// XXX TODO: Ordinar li du versiones:

// 5 annus de Occidental e li recent situation -- 5 jaroj de Occidental kaj la nuna situacio {{{2
=== 5 annus de Occidental e li recent situation -- 5 jaroj de Occidental kaj la nuna situacio

// XXX FIXED: Li paragrafes original esset rearangeat por unir
// su partes e marcar li traductiones esperantic quam blocs.

// XXX TODO: Marcar li traduction in italic lítteres.

Hodie it es quin annus desde que Occidental aparit ante li munde
interlinguistic in li nov jurnal «Kosmoglott». Ne existet ni grammatica,
ni claves, ni vocabulariums… necos! E támen omni interessates ha tre
bon comprendet omnicos. Li critica del altri sistemas, specialmen Ido e
per to mediat anc Esperanto, ha evocat un acut polemica in li
mundlingual presse. Ne ha eventet ni un sol vez que li articules in Kosmoglott
scrit in Occidental ha esset miscomprendet del adversarios. Ja per li
nud facte sta refutat omni assertiones de ínamicos que Occidental es
ínclar e misguidant! On mey prender in calcul, que li unesim claves
anglesi, german e francesi ha aparit unesimli pos un demí-annu e li
radicarium esset finit solmen pos tri annus pro manca de medies. Anc ne
omni adversarios possedet it. Un lexico national-Occidental mem ne
existe til hodie. (Almen ne un printat, nam in manuscrite es ja pret plu
quam un annu e nu comensat aparir in liverationes li lexico
German-Occidental de Josef Gär). E malgré to on scri e parla un
Occidental admirabilmen homogen in li divers
landes.

****
Hodiaŭ estas kvin jaroj depost kiam Occidental aperis antaŭ la
interlingvana mondo en la nova ĵurnalo «Kosmoglott». Ne ekzistis nek
gramatiko, nek ŝlosiloj, nek vortaroj… nenio! Kaj tamen ĉiuj
interesitoj bonege komprenis ĉion. La kritiko de la aliaj sistemoj,
aparte Ido kaj per tio pere ankaŭ Esperanto, ekscitis fortan polemikon
en la gazetaro mondlingva. Ne okazis eĉ unufoje, ke la artikoloj en
Kosmoglott, skribitaj en Occidental, estis malĝustkomprenataj de la
kontraŭuloj. Jam per tiu nuda fakto estas refutitaj ĉiuj asertoj de
malamikoj, ke Occidental estas malklara kaj erariganta! Oni prenu en
kalkulon, ke la unuaj ŝlosiloj anglaj, germanaj kaj francaj aperis
unuafoje post unu duonjaro kaj la radikaro estis finata nur post tri
jaroj manke de rimedoj. Ankaŭ ne
ĉiuj
kontraŭuloj posedis ĝin. Leksiko nacia-occidentala eĉ ne ekzistas
ĝis hodiaŭ (almenaŭ ne presita, ĉar en manuskripto jam estas preta pli
ol unu jaron kaj nun komencis aperi en liveraĵoj la leksiko
germana-occidentala de Jozefo Gär). Kaj malgraŭ tio oni skribas kaj
parolas admirinde homogenan Occidental-on en la diversaj
landoj.
****

// XXX NOTE: ci esset li marca original de págine -1-

ESPERANTO ha expandet se sur un publica virginal in sense
mundlinguistic. It have do li glorie har expandet e propagat li idé del
lingue international inter li publica. IDO, basat sur autoritá del
famosi Delegation, grand capitales e li eminent energie del conosset
prof. Couturat, ha posset strax comensar con un suficent grand
reformistic clientela de ex-esperantistes. LATINO SINE FLEXIONE, ductet
del prominent matematico professor Peano, havet un camp inter
scientistes, latinistes e
italianos.

****
ESPERANTO disvastiĝis sur publiko virguleca en senco mondlingvana. Ĝi
do havas la gloron esti disvastiginta kaj propaginta la ideon de la
lingvo internacia inter la publiko. IDO bazita sur aŭtoreco de la fama
Delegitaro, grandaj kapitaloj kaj la eminenta energio de la konata
profesoro Couturat, povis tuj komenci kun sufiĉe granda reformemula
eksesperantista anaro. LATINO SINE FLEXIONE, kondukita de la eminenta
matematikisto profesoro Peano, havis kampon inter scienculoj, latinuloj
kaj italoj.
****

Ad omni interessat e interessabil persones ja essent in un del existent
sistemas, it ha posset semblar un follie aparir ancor con un nov sistema
pos li fallida de cent altri efemeri projectes. Sol, sin financial base,
durant mult annus stant exter li activ moviment, li autor de Occidental
comensat li lucta contra li grand organisationes, ductet de persones
conosset pro lor energie, eloquentie e
sciential fama. Ma li preparat durant 30 annus scientic armament
anihilativ esset tam eficaci, que li attaccates strax ha esset presset
in li defensive sur tot linea; li provas de contra-attacca fallit
lamentabilmen.

****
Al ĉiuj interesataj kaj intereseblaj personoj jam estantaj en unu de
la ekzistantaj sistemoj povis ŝajni frenezeco, aperi plue kun nova
sistemo post la bankroto de cent aliaj efemeraj projektoj. Sola, sen
financa bazo, dum multaj jaroj staranta ekster la aktiva movado, la
aŭtoro de Occidental komencis la bataladon kontraŭ la grandaj organizacioj
kondukitaj de personoj konataj
pro ilia energio, elokventeco kaj scienca famo. Sed la dum 30 jaroj
preparita neniiganta scienca armaĵo estis tiel efika, ke la atakitoj
tuj estis en la defendado sur tuta linio; la provoj de kontraŭatako
plendinde malsukcesis.
****

// XXX NOTE: ci esset li marca original de págine -2-

In li unesim témpore li Esperantistes esset benigni, proque li unesim
attacca de Occidental esset directet contra Ido. Ili quasi ha joyat pri
li nov ínesperat socio in lor antiqui lucta contra su schismaticos. E
solmen poy ili ha comprendet que li lucta contra Ido destructe anc li
fundamentes de Esperanto. Li Esperantopresse quel durant mult annus ha
simplicmen ignorat li Ido-movement, ne ha posset far lu sam con
Occidental, e nu mem guidant periodicos de Esperanto ha concedet que
teoricmen Occidental es li sistema max proxim al ideal de un lingue
international.

// XXX FIXED: «jhojis» (=ĵojis) --> «ĝojis».

****

Unuatempe la esperantistoj estis bonkoraj, ĉar la unua atako de
Occidental estis direktata kontraŭ Ido. Ili kvazaŭ ĝojis pri
la neesperita kunulo en sia maljuna batalado kontraŭ siaj skismuloj. Kaj
nur poste ili komprenis, ke la luktado kontraŭ Ido detruas ankaŭ la
fundamentojn de Esperanto. La esperanta gazetaro, kiu dum multaj jaroj
simple ignoris la idistan movadon, ne povis fari la samon kun
Occidental, kaj nun eĉ gvidantaj periodaj ĵurnaloj de Esperanto konfesis,
ke teorie Occidental estas la sistemo plej proksima al la idealo de
lingvo internacia.

****

It ha custat li persistent energie e labor del poc unesim pioneros por
subtener li moventie de Occidental in ti unesim annus. Li divergenties
in Ido cresce, li fensura inter reformistes e conservatives dilata se.
Pos curt témpor un separat movement idistic va esser ínpossibil. Li
idistes va solmen haver li alternative unir se con Esperanto o con
Occidental.

****
Subteni la movadon de Occidental en tiuj unuaj jaroj kostis la
persisteman energion kaj laboron de la malmultaj unuaj pioniroj. La
diverĝecoj en Ido kreskas, la fendaĵoj inter reformemuloj kaj
konservativuloj plivastiĝas. Post mallonga tempo aparta idista movado
estos malebla. La idistoj nur havos la alternativon unuigi sin kun
Esperanto aŭ kun Occidental.
****

// XXX NOTE: ci esset li marca original de págine -3-

Li colossal concessiones proposit del Idistes a Esperanto durante li
conferenties in Genève 1925 contra du ínsignificant postulationes pri
reforma del ortografie e remplazzament del tabelle de corelativ
pronomines per un plu natural, ha monstrat li tot dangere del situation
de Ido. Ma li esperantistes ne ha fat concessiones. Esque ili va far
tales por li conservativ idistes restant pos li schisma? It es
dubitabil!

****
La grandegaj koncesioj proponitaj de la idistoj al Esperanto dum la
konferencoj en Genève 1925 kontraŭ la sensignifaj postuloj pri reformo
de la ortografio kaj anstataŭigo de la tabelo de la korelativaj pronomoj
per pli naturaj, montris la tutan danĝeron de la situacio de Ido. Sed
la esperantistoj ne faris koncesiojn. Ĉu ili faros tiajn por la idistoj
konservativaj restantaj post la skismo? Estas
dubinde!
****

Esque nu Esperanto liberat de su grand concurrent Ido va posser
triumfar? To depende solmen del politic situation in Europa, proque li
decision in ti combatte va esser fat ci in Europa, ne in America, ni in
Ost Asia.

****
Ĉu nun Esperanto liberigita de sia granda konkurencanto Ido, povos
triumfi? Tio dependas nur de la politika situacio en Eŭropo, ĉar la
decido en tiu batalado fariĝos tie-ĉi en Eŭropo, ne en Ameriko, nek en
Orientazio.
****

Si Europa in li proxim 10 til 20 annus va esser conquestat per li
russo-chines bolchevistes o ruinat per mund-revolution o intern guerre,
li victor va possibilmen esser Esperanto. Ma si li «common sense» va
victer in Europa e ducter a un specie de solidari Paneuropa, it va esser
un lingue developat sur base monstrat per Occidental, strax comprensibil
por omni cultivat europanes.

****
Se Eŭropo en la proksimaj 10 ĝis 20 jaroj estos venkakirata per la
rus-ĥinaj bolŝevistoj aŭ ruinigita per mondrevolucio aŭ interna
milito, la venkinto eble estos Esperanto. Sed se la «common sense»
venkos en Eŭropo kaj kondukos al iu speco de solidara Tuteŭropo, ĝi
estos iu lingvo evoluinta sur bazo montrita per Occidental, tuj
komprenebla por ĉiuj kulturitaj
eŭropanoj.
****

Nam tam long quam li cultural classes del population va guidar li sorte
de Europa, un jargon quam Esperanto, li construction de quel sta exter li
connexe con li traditional
europan paroles cultural international, heredat del classic antiquitá e
medievie, deve fallir córam Occidental, quam ante 40 annus Volapük ha
fallit ye li aparition de
Esperanto.

// XXX NOTE: li marca original de págine -4- esset in li sequent
// paragraf:

****
Ĉar tiel longe kiel la kulturaj klasoj de la loĝantaro gvidos la
sorton de Eŭropo, iu ĵargono kiel Esperanto kies konstruiteco staras
ekster la kunteniĝo kun la tradiciaj eŭropaj
internaciaj
paroloj kulturaj, hereditaj de la klasika antikveco kaj mezepoko, devas
bankroti antaŭ Occidental, kiel antaŭ 40 jaroj Volapük bankrotis ĉe
apero de Esperanto.
****

Creder que un institution quam li Liga de Nationes o un simil vell
posser accepter Esperanto ancor hodie, quande existe Occidental, es un
infantesc utopie, un politica de avie struce. Omni resolutiones fat til
nu in favor de Esperanto es fat por li idé e sub li suggestion que
Esperanto es li sol Lingue International e que it es expandet
immensimen: E támen omni ti resolutiones ha restat sur paper de
gazettes. Un proverbie di: «papere es patient», ma anc por paper veni
un límite, i.e. tande, quande manca spacie caus altricos plu recent. E
ti cose recent es Occidental, til nu ancor poc conosset exter li
circules mundlinguistic, ma nu ja in
marcha.

****
Kredi ke institucio kiel Ligo de Nacioj aŭ iu simila povus akcepti
Esperanton ankoraŭ hodiaŭ, kiam ekzistas Occidental, estas infana
utopio, politiko de la strutobirdo. Ĉiuj rezolucioj faritaj ĝis nun
favore al Esperanto estis farataj por la ideo kaj sub la sugestio, ke
Esperanto estas la sola lingvo internacia kaj ĝi estas treege
disvastigita: kaj tamen ĉiuj tiuj rezolucíoj restis sur la papero de la
gazetoj. Proverbo diras: «papero estas pacienca», sed ankaŭ por la
papero venas limo, tio estas: tiam kiam mankas spaco pro io alia pli
nova. Kaj tiu afero de antaŭ nelonge estas Occidental ĝis nun nur
malmulte konata ekster la rondoj mondlingvanaj, sed nun en
marŝado.
****

Li sol aparition de Occidental che li congress de Paneuropa in Wien ha
fortiat Esperanto a absolut silentie: ti ultim quasi ne ha existet. Li
intrinsic superioritá de Occidental ha esset tro
grand.

****
La nura apero de Occidental ĉe la kongreso de Tuteŭropo en Wien
devigis Esperanton al nepra silento: tiu lasta kvazaŭ ne ekzistis! La
interneca supereco de Occidental estis tro ega…
****

In futur Occidental posse expectar ancor un fort alliate contra
Esperanto. Nam li apert protection fat a Esperanto de Soviet-Russia,
quel ha editet postmarcas con inscrition in
Esperanto, va bentost attraer li intensiv attention del ne-communistic
reyenties de Europa, e tande Esperanto va esser in lor ocules li lingue
del communistic conjurates.

****
En la estonteco Occidental povas ĝisatendi pluan aliancanon kontraŭ
Esperanto. Ĉar la malkaŝa protektado farata al Esperanto de
Sovjet-Rusujo, kiu eldonis poŝtmarkojn
kun
surskribaĵo en Esperanto, baldaŭ altiros la egan atentecon de la
nekomunistaj registaroj de Eŭropo, kaj tiam Esperanto en iliaj okuloj estos
la lingvo de la komunistaj
konspirintoj.
****

// XXX NOTE: ci esset li marca original de págine -5-

Occidental, quel clar subtene li heredat classic-cultural base de
Europa, aprofunda it e fa it accessibil a omni ver europanos, talmen es
li natural lingue commun del cultivat
Occidente.

****
Occidental, kiu evidente subtenas la hereditan klasika-kulturan bazon
de Eŭropo, profundigas ĝin kaj igas ĝin alirebla al ĉiuj veraj
eŭropanoj, estas tiel la natura lingvo komuna de la kulturita
Okcidento.
****

Ancor Europa es li cerebre del munde, e si Europa va haver su lingue
general, ti lingue va bentost dominar quam international anc exter
Europa, proque it es li max facil lingue e in sam témpore contene li max
mult civilisatori valores in un cristall-clar
transparentie.

Vermen li milannual cultura nu es por
omnes!

[.author]
Julian Prorók

****
Ankoraŭ Eŭropo estas la cerbo de la mondo, kaj se Eŭropo havos sian
lingvon ĝeneralan, tiu lingvo baldaŭ regos kiel internacia ankaŭ ekster
Eŭropo, ĉar ĝi estas la plej facila lingvo kaj samtempe
enhavas la plej multajn civilizajn valorojn en kristaleca
travidebleco.

Vere la miljara kulturo nun estas por ĉiuj!

[.author]
Julian Prorók +
Trad. E. G.

****

// A nor letores {{{2
=== A nor letores

Per li present caderne noi publica li unesim numeró del organ central
de Cosmoglotta, Association International por developation e propaganda
del Lingue International Auxiliari
Occidental.

Li jurnal COSMOGLOTTA es li successor de KOSMOGLOTT, revúe aparit in
Reval de 1922 til 1926.

Li sempre plu crescent movement de Occidental fat necessi transferer li
guidant organ del lingue a Vienna, un cité specialmen qualificat quam
sede, pro su central situation e caractere international (loc de
congresses, sede de Paneuropa
etc.).

Sr. Edgar de WAHL, li autor del lingue OCCIDENTAL, quel ha oficialmen
transmisset li edition de su jurnal in li nró. 38 de Kosmoglott, dura
esser cardinal colaborator anc del nov
redaction.

// XXX NOTE: ci esset li marca original de págine -6-

Noi ha intitulat nor jurnal «Cosmoglotta» pro que ti ci nómine
(proposit por li futuri lingue international de prof. L. Guérard in su
ovre «A short history of the international language movement») es
conform al scrition de OCCIDENTAL, li lingue propagat de noi, contra que
«Kosmoglott» ha esset apert a omni
sistemas.

Li Comité Central de Cosmoglotta garanti por li constant regulari
aparition del organ, i.e. por annu 1927 ancor in intervalles
bimensual.

It depende del contributiones de nor membres, tam per subventiones quam
per colaboration, in quel tempo organ e movement plu va developar e
extender se.

[.author]
COSMOGLOTTA +
Comité Central

[.author]
J{dot} Robert -- E. Pigal

// Abonnamentes a Cosmoglotta {{{2
=== Abonnamentes a Cosmoglotta

Per postmandate, o bancnotes o chec in epistul recommendat al adresse:
COSMOGLOTTA, Mauer bei Wien,
Austria.

Contribution minimal por annu: 5 austrian Schilling (o 4 sviss frcs, 3
germ. Mk, 25 csl. K).

Con omni numeró del organ li abonnatores recive un gratuit Supplement
scientic-litterari, redactet de sr. prof. H.
Pašma.

// Postulationes a lingue international {{{2
=== Postulationes a lingue international

Persones stant extern del movement mundlingual e anc mult adherentes de
special sistema ne posse comprender pro quo tant divers sistemas lucta
un contra li altris e omni adherentes ne posse adjunter se a ti quel ha
ja nu li max mult adherentes, i.e. Esperanto. Ili pensa, que si egal
qual suficent facil lingue vell esser acceptet, li cose vell esser in
bon statu e omni calamitás del multilingualitá vell esser
anullat.

// XXX NOTE: li marca original de págine -7- esset in li sequent
// paragraf:

Un tal opinion tamen es tre superficial, proque it ne vide li
fundamental differenties de punctu comensativ. Ja li rapid successe e li
ancor plu rapid morte de Volapük vell har devet impressionar tal
persones. Qualmen to ha esset possibil, e quel es li ultim cause de ti
strangi facte? Que Volapük in tot ha posset haver un tal immens successe
in comparation con su construction monstra, que li comun idé, essent
latent in li munde, tamen ancor ne ha esset differentiat; apartmen li
critic situation del publica al nov idé e al facte de Volapük ne hat
esset ancor clar. Solmen li aparition de Esperanto e li intern revolution
(alias reformation) in Volapük ha monstrat, que li idé de un lingue
general ha esset miscomprendet in su substantie. On ha sempre pensat,
que lu desfacil in nor lingues ha esset li grammatica e li
ínregularitás. E nu on presenta un quasi-lingue sin exceptiones e con
suficent simplic grammatica. Li paroles es omni quam possibil uniformat
ye un abstract schema, apart barbari stil, quasi neutral. Que to es un
principie fundamental che Schleyer monstra li circumstantie, que mem
omni international e absolut comun paroles es alterat, p. ex. technica {equals}
_kaen_, locomotive {equals} _lemüf_ etc. Quáncam Volapük ha existet ja 8 annus e
havet 3 congresses, on tamen ne posset parlar ti lingue. On posset scrir
it, leer e mem far e
comprender discurses, ma li líber parlada esset ínpossibil. Yo tre bon
memora li provas che Sr. Rosenberger, un del max eminent volapükistes,
presidente del academie, e diplomat professor de Volapük. Un lingue totmundan
e absolutmen neutral ha monstrat se ínpossibil. Ne tant li facil o
desfacil grammatica fa un lingue parlabil o ne ma 1) li paroles e 2) li
metodes de expression de su pensas. Pro to, quande ha aparit Esperanto, quel
unesim ha monstrat li possibilitá junter un regulari simplic grammatica
con conosset
rádicas, Volapük devet fallir. Li principie de un
lingue quasi artificial talmen esset refutat. E ancor alquicos: Li
pretension: _menade bal püki bal_ (a un homanité un lingue) ha esset
viceat per un altri. Desde tande on parla pri un lingue auxiliari e ne
plu pri totmundan! Ma anc ti auxiliari lingue Esperanto hat li idé scrir
a omni popules, quáncam in veritá it sta in li idé sur un presc absolut
europan fundament, quant to concerne li radicas del paroles. Li
grammatica ha semblat esser solmen un secundari accessori, quáncam it es
centvez plu europan, quam ti del Volapük. Ma nu li publica ja essent
mult plu clarvident e pro li ínnatural formes de Esperanto qui choca ancor
plu in un sistema basat sur conosset europan radicas. Esperanto in 40
annus ne ha posset atinger general approbation e acception e nequande va
posser far to. Proque nu on ja ne es content con li idé de un lingue con
conosset radicas e facil grammatica. Nu on postula ja internationalitá,
max grand facilitá por omnis etc. e in li recent témpores por omni
interessates in un medie de communication. Do nu li manca del
international paroles del technica, scientie, jure, economie, arte etc.
in Esperanto e Ido es sentit quam manca fundamental. Li politic metode
de Esperanto accepter omni ti paroles in plu minu conosset formes ducte
a un grand númere de duplicates sin visibil differentie in li
sense{blank}footnote:[Compar. direktoro -- direktisto, redakcio -- redaktejo
etc.]
e
pro manca de etimologic coherentie desfacilisa li lingue in imens gradu
specialmen por li minu instructet persones e por ne-europanes, che
queles it va evocar un absolut anarchie in li conceptiones pro li
ínevitabil erras e confusiones. Just pro to li SAT-organisation de
ovreros ha enunciat un resolution con refusa de ti scientic paroles quam
íncomprensibil, e usation del regulari derivates. To es un tre
comprensibil selfgarda contra submersentie in un ínfinit ocean. Chascun
fort e vivent lingue producte su propri autonom e expressiv paroles. To
on posse vider just hotémpor pos li guerre in li nov flute presc in omni
lingues u li paroles extran es viceat per nov crescones national. Lu sam
noi vide anc in li modern Esperanto con su curiosi autonom formes. Ma lu
ínfelici in ti casu es, que ti nov formes es absolut charades por omni
person stant extern del movement de
Esperanto.

Do li nov postulationes ad un lingue international consiste in esser un ver europan e
essentialmen international lingue; ne tantmen li absolutmen teoric e
mecanic regularitá, quant natural facilitá e clar etimologic structura
anc por ti persones, qui ne conosse omni sciential paroles; e ante
omnicos un lingue quel posse servir por omni scopes, scientie, politica,
comercie, etc., un lingue quel ne solmen es un jargon, un sorte de
lingua franca, ma un lingue possent portar e incorporar li total til nu
atinget civilisation e cultura, un lingue possent evoluer in li
direction commun del principal cultural europan
lingues.

// XXX NOTE: li marca original de págine -8- esset in li sequent
// paragraf:

Li sol tal lingue es Occidental, quel ne have li artificial barrages de
Esperanto-Ido etc por posser líbermen evoluer in omni direction e sense.
Omnicos in Occidental es natural, regulat vermen ne secun autocratic
idés,
ma secun leges existent ja in li natural lingues e til nu solmen sentit
in subconossentie. In Occidental ti leges es nu evident por
omnis.

It es clar, que anc Occidental in su hodial statu ne es absolut complet o
perfect; lu essential es que it contene li gérmines por un possibil
grand evolution. It va depender del jardineros, qui va cultivar it, si
it va atinger li developation desirat, o esser supercrescet per
malherbe.

// XXX NOTE: Duplic negation :( «ne contene nullcos propri»:

On vell posser questionar: Si ja descender al orígines, pro quo ne
prender quam base Latino sine Flexione de prof. Peano? Li cose es, que
it ne representa un vivent lingue ma solmen materiales de un dishaccat
antiqui lingue, demiparte de quel es solmen putral, e que ti lingue ne
contene nullcos propri, null vivent, ni un sol regul de derivation, e li
nov acceptet modern paroles inter li antiquallia sta sin connexe, quam
un modern biciclist in companie de roman
legionario.

// XXX NOTE: Duplic negation :( «ne significa necos»:

Talmen un juntion de interlinguistes ne es possibil ni sur li base de
Esperanto-Ido ni sur li pur antiqui-latin de Latino sine Flexione. Li actual expansion de
Esperanto ne significa necos por su ver valore e su futuritá. On mey memorar
Volapük e su fate. Ma esque nu li labor tam grand de ti mult sistemas es
perdit? Yes e no! Quam autonom sistema it es perdit, ma quam scalun in
li evolution ad vermen usabil lingue de futur homanité cultural, it
nequande es perdit, sammen quam li antiqui grand culturas homan,
egiptian, babilonian, grec, roman. Sin ili omni nor hodial civilisation
vell esser ínpossibil, egalmen ínpossibil quam li nov cultura in marcha
sin nor hotemporal evolution con omni su brillianties e su
defectes.

[.author]
E{dot} de Wahl

// Metode de combatte del transtemporanes {{{2
=== Metode de combatte del transtemporanes

Li progress de cultur es chargeat sur li epoles de omni, queles
participa in it conscientmen o ínconscientmen. Si anc ti charge es
perceptet de singul sammen grav, it es támen different secun individue.
Li creatori actives avansa de lor témpor determinante li futuri plu alt
gradu per lor intuitiv presentiment, durant que li productiv
effectuantes purifica criticmen ti ideal per lor logic meditation sur li
via al realisation, frenante it
conservativmen.

E támen, o just pro to, omni labora quam un unic organisat volentie in
li ovre, quam li ingenieros e li artisanes in li construction de ponte,
e nequel crede se plu important quam su
compane.

Ma durant que li construction de un ponte o de un altri tecnic object
es effectuat secun prescrition definit in ante, li via del cultural
evolution resta ínvisibil por li contemporanes: li executiv generation
ne es capabil comprender li intentiones de su spiritual ductor, it es
mem contraditori con il. Li natura del progress de cultur consiste in li
successiv aproximation del turbulones al maturitá del nov genie. Ma ti
maturation posse exister solmen in li constant combatte inter li antean
e nov opinion.

E secun li metodes de combatte on reconosse, si li combattentes
apartene al turbulones o al transtemporanes, i. e. ti queles avansa de
lor témpor.

// XXX NOTE: li marca original de págine -9- esset in li sequent
// paragraf:

Ples regardar solmen li benefatori demagogos, per quant íntolerantie
ili combatte contra li altri opinion, quasi si ili vell posser
remplazzar li manca de potentie de lor conviction per li ínpotentie de
lor jalusie: pro que ili ne posse oposir un sufficent surplus de valore
contra li altri opinion, ili exposi se per li reciproc combatte e per li
difamation del «merce» del concurrente por lassar brilliar anc su
propri bon qualitás. Ili
vell preferer li pose de un victor (a quel ili vell dar, si possibil,
un plu admirabil aspect) a un certissim presentiment de victorie, quo fa
nos plu compassionat quam odiosi contra li
adversario.

Lu sam ha esset probabilmen li sentiment de Galilei quande il con
ínsucussibilitá de su conviction ha renunciat li marcas exterior de su
combatte, e in presentiment de su victorie il ha posset mem dementir su
doctrina. Noi epigones posse comprender hodie li total povresse del
«superioritá» opositional de su témpor, e noi ne invidia su
contemporanes ye li «halali», quo ti competent forum ha posset
effecter súper Galilei.

In li combatte por li veritá li ínpatient demagogo lassa animar se per
su aviditá al triumfe, li convictet creator contrarimen per li valore de
su revelation -- il ya ne besona
hastar.

Si tal combattes desapari alquande o si ili va acompaniar nos til li
extinction del homanité, qui posse dir it? Certmen it fure inter nor
contemporanes in omni formes del intellectual revelationes, sive
religios, artistic, scientic o
sociologic.

Ad ultim apartene anc li combatte pro li universal lingue quam medie de
intercomprension del homanité civilisat. Alquande it ha esset inter
valore e utopie, pro to it ha esset un combatte por un idé; hotémpor in
li epoca de aviatica e radio, presc ne existe ad-plu un seriosi dubita
pro li real valore del universal lingue auxiliari si anc quelcunes crede
in li possibilitá, prender ci un existent national mundlingue. Ma plu
experientiosis e ti queles es plu proxim al real vive save que un
national lingue nequande posse devenir un comun proprietá, ma que it
resta limitat a poc preferetes, a queles ha esset possibilitat aprender
li lingue perfectmen, sive in li land de ti lingue, sive in li yunesse
mersí a lor genitores bonsituat; li majorité contrarimen vell restar
desheredat. Ma li indicies de un témpor, in quel un populari lingue
universal va esser índispensabil, moni tro remarcabil por posser ne
respectar it ancor long. Hotémpor ti combatte es plu por li max apt
sistema quam por li sanction in principie -- i.e. hodie un combatte por
li sistema.

Nu nequel de ti du combattes es ja finit. Li question es: Esque li
duplic fronte de combatte ne es un impediment, quel vell esser ad evitar
in unesim rang? E vermen on audi voces, queles vide in it un destructiv
dangere, e opine, on mey cessar li reciproc combatte del sistemas por un
parat front unitari, sive per renunciation del céteri sistemas, sive per
reciproc alliantie de omni
sistemas.

Ma si noi considera ti problema objectivmen e sin omni passion, noi
deve approbar li natural procede; on ne posse mem misconosser un
ínintentet division de labor, si on studia li historie de ti
evolution.

Li principie del universal lingue consiste essentialmen in li desira,
posseder un facil lingue auxiliari, quel es comprendet e parlat per li
max mult homes sin exposir it súper li propri national lingue o anc sin
voler expulser li existent cultural
mund-lingues.

Por posser pervenir al acception de ti principie, on ha besonat haver
ante omnicos un tal lingue.

Li unesim prova, Volapük, ha fallit pro li intention de tro grand
universalitá. On ha volet satisfar omnis e ha satisfat nequem. Li lingue
ha devenit por omni egalmen desfacil, egalmen íncomprensibil e egalmen
ínusabil, malgré su simplicissim
regules.

Li proxim considerabil project, Esperanto, ha posset ne solmen
conservar se til ho-témpor, ma anc posset pruvar que li principie del
universal lingue es san e
vivicapabil.

Por ne esser miscomprendet, yo sublinea que yo opine ci li principie e
ne ti sistema del lingue
universal.

Esperanto es basat sur un artificial e simplicissim grammatica e
parolformation, al aspritá de quel ha devet acomodar se un vocabularium
coliet ex divers lingues. Naturalmen it ha ductet a deformitás, quo ha
caricat mem li max international paroles til inreconossibilitá. Ti
inreconossibilitá es augmentat ancor per li exonomisation in li
vocabularium de Esperanto, derivant p. ex. li contrari notiones ex un
radica (curt {equals} _mal-longa_ etc).

Támen ti lingue have li merite hante portat li baniere de victorie
profund in li popularitá e presc hissat it sur
scoles.

Ma nu in li moment ante li decisiv combatte, quande tant capitale es
ligat in li litteratura de Esperanto, li témpor ne ja ha venit por
reformar li sistema, o mem mutar it secun li experienties collectet til
nu. Mem un self-negation victoriosi es necessi por resister al
self-sentit necessitá de reforma -- e li Esperantistes possede to in
abundantie.

Altrimen on ne posse e ne deve restricter li aspiration al perfectitá:
adver li universal lingue posse conquestar su plazze anc con modest
qualitás, ma tener e defender solmen per li max bon armes; i.e. por
ducter li principie til victorie, Esperanto ha esset advere sufficent
bon, ma ne anc por tener it. E li combattentes ne posse forjar e aplicar
li armes in sam témpore.

To es li natural fortia al metodic division de labor quam it ha devenit
principie in tecnica.

Li combattentes por li principial sanction, li «practicos», deve
restar conservativ, altrimen ili vell perdir li combatte; li
combattentes por li max bon sistema, li «teoreticos», deve laborar
ínfatigabilmen trans li unesimmen mentionat combatte, altrimen ili vell
crear necos: li final effecte es comun: li max apt lingue universal quam
un valore comun por omni
nationes.

Ti definition da anc li caracteristica de ti futuri
sistema.

Pro que it deve tener su egal indigenitá in li cadre del occidental
civilisation actual del munde, it ne besona considerar omni lingues del
terre (arab, chines, turc etc), ma solmen nor cultural lingues (angles,
frances, german etc), nam alquel de ti es sufficent conosset in omni
céteri nationes por esser comprendet de
ili.

Por esser un lingue populari e strax usabil it deve esser ínmediatmen
comprensibil. Pro to it ne deve contentar se con li internationalitá de
radicas (Ido ha atinget to ancor plu mult quam Esperanto) ma deve
aspirar anc internationalitá in parol-derivation e
grammatica.

Li postulation de prof. Jespersen «max facil aprensibilitá por omni»
es solmen seductiv, li postulation ulterior de E. de Wahl «li max facil
comprensibilitá por ti, queles usa li lingue» es mem
obligativ.

Li experientie demonstra que just li povritá de regules crea un
abundantie de íncomprensibil parolimages (charades). Pro to it es anc
plu bon, obtener plu natural formes per du o tri regules quam accepter
parol-«grotescas» solmen por mantener li principie del un unic
regul.

Ti considerationes ha ductet al creation de Occidental, e li universal
lingue auxiliari del futur «Cosmoglotta», promesset de prof.
Guérard -- Stanford University, ne ad-plu posse differer essentialmen de
Occidental.

Ma qui es convictet de ti conception quam yo, ne posse esser tam
superficial, considerar li Esperantistes quam adversarios (sin parlar
del céteris) ma just li contrarie: quam li fanatic pioneros sacrificat
al morte in li combatte pro li sanction del principie de lingue
universal.

// XXX NOTE: ci esset li marca original de págine -11-

To ne besona esser basat sur reciprocitá, pro que li Esperantistes ne
posse esser convictet del bonitá de lor lingue tant, por posser
renunciar li combatte contra Occidental. Ma to eveni con li sam effect
quam in su témpor li combatte contra
Galilei.

Yo vell mem consiliar, subtener li Esperantistes partú, u pro manca de
medies on ancor ne posse propagar Occidental, pro que sin Esperanto noi
es comprensibil solmen a ti, queles comprende li respectiv lingue
national; ma per omni nov Esperantist noi ha ganiat un adplu, quel
comprende Occidental sin mult instruction de
usada.

Por noi, non-Esperantistes, on adver vell dever traducter unesimmen
Esperanto in Occidental.

E clarvident Esperantistes save to; pro quo tande ancor persecuter
les?

Ma yo ne consilia anc al contrarie, i.e. offertar les con li pace anc
li fratern alliantie, pro que tal alliantie ne posse dar nos avantages:
on besona solmen aprofundar se e occupar se seriosimen in ambi lingues,
e on va separar se de Esperanto facilmen e decider se totalmen por
Occidental, durant que li Esperantistes have solmen li «avantage» de
un plu grand adherentie e litteratura, solmen pro li «prioritá» e un
avansa de presc 40 annus e ne pro li qualitás intrinsic del
idioma.

E li Esperantistes save anc to.

Resumante yo vole dir: it es cert que li international lingue auxiliari
es un beson sentit generalmen sin esser reconosset quam tal, in ultra on
anc ne posse omisser li reciproc rivalitá del
sistemas.

Ma un duplic front de combatte es nu anc un necessi division de labor.
Li via del «practicos» e ti del «teoreticos» deve esser
parallel.

It es contra li natura de un convictet creator, usar li medie de
combatte del demagogos, ma li presentiment del victorie deve satisfar le
plu quam li pose del generosi
victor.

[.author]
J{dot} Robert

// Novas ex nor camp {{{2
=== Novas ex nor camp

Li constitution oficial del Association COSMOGLOTTA evenit in Vienna li
29 novembre 1926. A membres del Comité Central es electet: Ing. Johann
ROBERT presidente; Ing. E. PIGAL vicepresidente; Eugen MOESS secretario;
Anton VALENTI cassero; Alois DEMINGER bibliotecario. Li nov adresse del
Association es simplic: COSMOGLOTTA, Mauer bei
Wien.

Sr. Dimitri Snejko Minsk (Ukraina) ha comensat li labores por un lexico
Russ-Occidental.

Sr. Jean Chanaud (Genève) ha publicat un Index français al Radicarium
de Occidental in 8 lingues. Precie 1 ö. S {equals} 0,75 frs
sv.

// Ex li mundlingual presse {{{2
=== Ex li mundlingual presse

Le Monde Esperantiste Nro. 6 (148) cita quelc passages ex Kosmoglott Nro.
5.

In Heroldo de Esperanto Nro. 58, rubrica Libera Tribuno Jan Trichowski
scri: Estas pruvita fakto ke precipe instruistoj ne favoras ech rifuzas
la lingvon (i. e. Esperanto).

// XXX NOTE: ci esset li marca original de págine -12-

In li sam nro. Dr. Sós scri pri li Paneuropan Congress e explica li
missuccesse de Esperanto e que li exposition del caderne «Occidental»
es totmen privat affere. -- Noi pensa sammen privat quam li action del
Esperantistes, ma con plu bon
success.

Heroldo de Esperanto Nr 1 (1927) rubrica Ni kaj la aliaj contene un
raport pri li recent evenimentes in li Occidental-moventie e pri li
fundation de Cosmoglotta.

Li firma La Moderna Edukisto Fr. Hampel-Leipzig ha extintet
se.

Heroldo de Esperanto scri in Nr. 58 (385) sub titul «Literatura Mondo
mortis»… Ŝajne nia movado ankoraŭ ne estas sufiĉe forta por subteni
apud multaj aliaj specialan literaturan altkvalitan kaj pro tio iom
multekostan revuon … krizo kaŭzita grandparte per la senkonscienca
agado de certaj agentoj kaj «amikoj» … multaj reprezentantoj restis
ŝuldantaj. Inter ili el Japanujo per kelkaj milionoj da
kronoj.

De ti cose noi posse traer li conclusion que inter li immens-criat
númere de esperantistes ne es trovat sufficent *altkvalita* publica quel
posse leer e gustar un literari revúe de alt qualitá, it es, que just ti
publica malgré li reclame de Esperanto ne vole accepter Esperanto. Homes con
guste literari clarmen deve esser chocat del barbaresc form de Esperanto. Li
gross del esperantistes consiste ya ex collectores de postmarcas e postcartes
illustrat, e un micri societé de circa 500 persones, qui viagea a omni
Espocongresses e subtene li moventie. Li altris have visibilmen tre
practic pecuniari interesses, li unes quam editores de *literaturo* e
li altres quam agentes, viageantes etc ye custas del credaci publica.
Nam tal plendes on posse leer in divers variationes in li tot
mundlingual presse. Regretabilmen it es un facte quel es apt intoxicar
li tot moventie del mundlingue. Ma on vermen ne save per qual medies on
vell posser eliminar tal bass elementes. It sembla que li intrusiv
propaganda postula tal persones, sin queles it ne posse exister, sam
quam li politic-policie sin provocatores, e forsan un movement con
solmen ideal directiones sin material avantages ne vell haver tal
fenomenes; ma esque un tal moventie in tot es possibil e vivicapabil? Li
homanité vermen es ancor sur tre bass
nivelle!

[.author]
Julian Prorók

// Recensiones {{{2
=== Recensiones

Quam edition de Cosmoglotta Mauer bei Wien, in bell equipation ha
aparit in tri lingues (german, esperanto e Occidental) un brochura
propagativ de J. Robert e E. Pigal sub titul «Der Weg zur europäischen
Verständigungssprache» Li Via al lingue del europan intercomprension,
quel ha esset exposit in li Paneuropan Congress in Vienna e evocat
sufficent attention, anc inter esperantistic
publica.

Per su parallel textus e li exemples de drastic differenties inter li
du concurrent lingues li impressionant caderne es tre instructiv. It
vell esser necessi editer simil brochuras anc in altri lingues. Un manca
es forsan li absentie de un demonstration que li multitá de
international paroles, derivat de centes de latin ínregulari verbes, in
Occidental representa regulari derivates, quo es li resultate de
habilmen electet simplic e natural regules, un acquisition, quel til nu
es unic inter li centes de projectes por un Lingue International. In
omni casu un tal indication es necessi in omni scrite, destinat por
scientistes e erudites. Por li grand publica it posse esser
superflú.

[.author]
E{dot} W.

// XXX NOTE: ci esset li marca original de págine -13-

// Panasia {{{2
=== Panasia

Secun prof. Ueda-Nagasaki li Pan-Asiatic congress ha desapprobat
Esperanto e decidet que li congress mey studiar li possibilitá de un
commun lingue basat sur li asiatic
lingues.

Talmen li continental nationalism expande se plu, e un lingue totmundan
deveni plu e plu problematic. Do it es li rect via por nos ne chassar ye
utopistic idés, ma concentrar nor forties ad introduction de un vermen
Europan lingue de occidental civilisation. Noi ne posse impedir li
provas de altri continentes crear un propri lingue. Ma in omni casu noi
have un avanse in témpore de 40 annus de experientie in ti camp. Do che
noi ti question va esser soluet plu antey, e tande it va depender de nor
situation potential e cultural, ca on va aprender in li altri munde li
lingue Europan o fortiar nos aprender un problematic lingue asiatic, o
accepter un pidjin-Occidental. In omni casu it es clar que noi secue li
sol practic e realisabil via.

[.author]
E{dot} W.

// XXX FIXME: Controlar li destination de ti pednote. In EPUB it
// ducte al altri pednote, ma in PDF e in HTML it functiona bon:

// :pednote860: Ex un brochura in preparation: _Li anti-europan \
// caractere de «Esperanto»_ de Ernst Graber (Dresden).

// [[li_innatural_accentuation_de_curt_sillabes, Li ínnatural accentuation de curt síllabes bon-europan in «Esperanto»]]
// // Li ínnatural accentuation de curt síllabes bon-europan in «Esperanto» {{{2
// === Li ínnatural accentuation de curt síllabes bon-europan in «Esperanto»{blank}footnote:[{pednote860}]

=== Li ínnatural accentuation de curt síllabes bon-europan in «Esperanto»

NOTE: Ex un brochura in preparation: _Li anti-europan caractere de
«Esperanto»_ de Ernst Graber (Dresden).

Curt síllabe «-ul-» (ex Latin).

In su lingue originari, in Latin, ti-ci síllabe servi tre sovente, quam
suffixe diminutiv e resta sempre ínaccentuat: li accentu del concernet
paroles jace sur li radica, quel porta li principal
signification.

In lingues modern ti síllabe ha (pro non-accentuation) max sovent
debilisat su fort vocal «u» in «o» (Italian) o «e» (German), o mem
perdit it totalmen e desaparit in rol de
síllabe.

In «Lingvo internacia» ti sam síllabe secundari, essent penultim,
recive li obligatori accentu del
parol:

- angúlo (S ángulo, L ángulus, I ángolo, AF angle);
- spegúlo (L spéculum, G Spiegel, I spécchio, spéculo, S espéjo,
espéculo);
- okúlo (L óculus, I ócchio, S ójo);
- konvolvúlo (L convólvulus, I convólvolo)!

Ma anc tá, u in Frances o German li síllabe «-ul-» apari accentuat,
li constellation del son in «Esperanto» es essential altri: li
sudromanic son del parole postula anc un sudromanic accentuation.
«Lingvo internacia» accentua --
antiromanic:

- skrupúlo (I scrúpulo, S escrúpulo, D skrúpel, A scruple);
- somnambúlo (I sonnámbulo, S sonámbulo);
- tuberkúlo (S tubérculo, L tubérculum, I tubércolo, D tubérkel, A
tubercle)!

Ti syllabe «-ul-» apari anc in verbes e resta in Sudromanic tant
ínaccentuat quant esset in Latin. «Lingvo» malgré su provocant-sudic
desinentie «-as» del conjugation del presente accentua
altri:

// XXX NOTE: li marca original de págine -14- esset in li sequent
// liste:

- li postúlas (= il póstula)
- li kalkúlas (= il cálcula)
- li modúlas (= il módula)
- li inokúlas (= il inócula)
- li manipúlas (= il manípula)

Un altri exemple es interessant pro li «lógica»:

- li stimúlas (= il stímula)

Nam li medie por stimular, li stimulo (ISLAF), in «Esperanto» deve
esser nominat: stimulilo! …

In contra súper li form predicativ:

- ĝi cirkúlas (= it círcula)

// XXX TODO: Expander «ital.-mus.».

mey esser mentionat, que ti verbe in su sense ne deriva se de alquel
«cirkúlo» per to ci es significat in «Esperanto» li circulation
self), ma de -- cirklo! In ultra: ti ultim ne mem es un vocabul
official; nam li populari término por ti notion in Esperanto es
«rondo». Li ital.-mus. «rondo» in contra es «rondelo», e li «rondell»
(FD) es «rondbedo», ma: «ronda» (IFAD) es in «Lingvo internacia» --
rondiro… circulus vitiosus!…

// Abreviationes {{{2
=== Abreviationes

// XXX NEW: Li titul esset mettet in ti edition.

// XXX TODO: Actualisar secun li expansion fat de «Occ», «Espo»,
// «Cgl», «Vp», etc.

A {equals} angles, Celia {equals} Comité Explorativ de Lingue International
Auxiliari, Cgl {equals} Cosmoglotta, D {equals} german, Esp {equals} Esperanto, Gr {equals} grec, I
{equals} italian, Kgl {equals} Kosmoglott, L {equals} latin, L.I. {equals} lingue international,
LsF {equals} Latino sine Flexione, Occ {equals} Occidental, P {equals} portugales, R {equals} russ,
Ru {equals} ruman, S {equals} hispan, SaC {equals} Supplement a Cosmoglotta, Sl {equals} slavic, Sv
{equals} sved, Vp {equals} Volapük.

// Congresses {{{2
=== Congresses

// XXX NEW: Li titul esset mettet in ti edition.

- II{dot} Paneuropan Congress va haver loc in Bruxelles, Octobre 1927.
- XIX{dot} Esperanto-Congress va haver loc in Danzig, 29 Julí til 4
  August 1927.

Detallies che U.E.A. Genève, Boulevard du Théâtre 12.

// Abonnamentes, contributiones e subventiones por Cosmoglotta {{{2
=== Abonnamentes, contributiones e subventiones por Cosmoglotta

G{dot} A. M.-London: 4 pd; M. d. O.-Rotterdam: 14,8 ö. S; J.
G.-Manhartshofen: 9 RM; A. M.-Boulogne: 10 fr. F; D. S.-Minsk 10
č.
K; P. B.-Riga: 2,66 ö. S; S. B.-Weollington: 2 sh; Dr. K. S.-Parchim: 4
ö. S; E. W. K.-Evanston: 2,82 ö.
S{dot}

// Subventiones por C.E.L.I.A. {{{3
==== Subventiones por C.E.L.I.A.

Comité Explorativ de Lingue International
Auxiliari.

Prof. H. Pášma: 20 c K; J. Gär: 10 RM; G. A. Moore: 5
pd.

[.author]
E{dot} W.

// Cosmoglotta {{{3
==== Cosmoglotta

Association International de Lingue Auxiliari
Occidental.

Li programma del Association Cosmoglotta es introducter li lingue
Occidental in omni dominias del munde civilisat in queles existe beson a
lingue international auxiliari.

Annual subscrition minimal: 5 ö. S {equals} 4 sv. fr. {equals} 0,75 doll. al adresse:
COSMOGLOTTA, Mauer b. Wien,
Austria.

Li membres recive gratuitmen li organ del Association e li Supplement
scientic-litterari.

// XXX NOTE: ci esset li marca original de págine -15-

// Union Paneuropan {{{3
==== Union Paneuropan

Por devenir membre ples misser contribution minimal de austrian
Schilling 3,— per annu al
adresse:

Union Paneuropan Centralsecreatriatu Wien
Hofburg.

// Occidental-Litteratura {{{2
=== Occidental-Litteratura

Curt grammaticas-claves de Occidental in lingues Angles, Frances,
German, Russ, Tchec a 0,30 ö. S (0,25 frs.
sv.)

E{dot} de Wahl: Radicarium directiv de Occidental in 8 lingues ADFIPRSSv 5
ö. S (4 frs. sv.)

Jean Chanaud: Index français au Radicarium. 1 ö. S (0,75 frs.
sv.)

J{dot} A. Kajš: Prakticky jazyk svetovych styku Occidental. 0,60 ö. S (Cena
3Kc., vaz. 6 Kc.)

A{dot} Z. Ramstedt: Nyckel til Occidental. 1 ö. S (0,75 frs
sv.)

J{dot} Gär: Wörterbuch Deutsch-Occidental ha aparit 5 liverationes a 0,30
ö. S (0,25 frs. sv.)

J{dot} Linzbach: Transcendet Algebra, 1,30 ö. S (1 fr.
sv.)

Rabindranath Thákur (Tagore): Nationalism in Occident. Autorisat
traduction de A. Toman. Precie 1,30 ö. S (1 fr.
sv.)

Dr. R. Coudenhove-Kalergi: Li Paneuropan Manifest. Autorisat traduction
de E. Moess. 1,30 ö. S (1 fr.
sv.)

J{dot} Robert e E. Pigal: Der Weg zur Europäischen Verständigungssprache
OCCIDENTAL, in D Esperanto e Occidental 1,60 ö. S (1,25 frs.
sv.)

Por membres 10% rabatte.

Recivibil che:

Cosmoglotta Mauer b. Wien,
Austria.

Comité Explorativ de Lingue International. Eha 10, Reval,
Estonia.

Editoría Occidental
Česká
32, Brno,
Tchecoslovacia.

Por postal expenses ples junter 10%.

Informationes 2
respons-cupones.

****
Eigentümer, Herausgeber u. Verleger: Gesellschaft Cosmoglotta, Mauer b.
Wien, Postfach 6.

Verantwortlicher Schriftleiter: Ing. E. Pigal, Liesing b. Wien. --
Druck: G. Kanz, Liesing.
****

// Cosmoglotta A 39 (1927-03/04) {{{1
== Cosmoglotta A 39 (1927-03/04)

Organ del Association International Cosmoglotta

Consacrat al developation e propaganda del Lingue International
Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 5 ö. S {equals} 4 sv. fr {equals} 0,75 doll.
{equals} 3 RM {equals} 25 csl. K

Annu VI -- Marte-April 1927 -- Nr. 39 (2)

ifdef::original-tocs[]

// Contenete {{{2
=== Contenete

- Occidental -- Judicies de linguistes
- Esque Occidental es romanofil? E. de Wahl
- Li psicologic e sociologic caractere del lingues. A. Z. Ramstedt
- Oriente e Occidente. E. de Wahl
- Russ scientie e Lingue International. E. W.
- Interlingua Sistematic. de Wahl
- Recensiones E. de Wahl / E. Pigal
- Mobilisation. E. Pigal
- Ex li presse
- Judicies
- Li anti-occidental ortografie in Esperanto. Ernst Graber
- Lexico German-Occidental
- Abonnamentes, contributiones e subventiones por COSMOGLOTTA
- Avise al non-abonnates. Cosmoglotta
- KOSMOGLOTT
- Occidental-Litteratura
- Urteile von Linguisten über Occidental

endif::original-tocs[]

// Occidental -- Judicies de linguistes {{{2
=== Occidental -- Judicies de linguistes

Prof. Dr. Albert SAAREESTE de Universitate Tartu-Dorpat (Estonia) scri
11{dot} 1{dot} 1927 a Edgar de Wahl, li autor del lingue international
Occidental (Traduction Occidental ex estonian):

____
Yo ha recivet Vor amabil epistule junt con li brochuras Occidental. Yo
deve atestar, que in li amasse de hodial artificialmen creat
international lingues, Occidental es li max facilmen comprensibil,
precipue por ti qui conosse si anc solmen un romanic lingue. Li letura
del textes redactet in ti lingue ne ha causat me minimal desfacilitá. Yo
gratula Vos, estimat Senior, cordialmen pro ti labor-fructe honorant nor
comun patria e yo crede in li progresse e victorie de ti lingue.
____

Prof. Dr. A. L. GUERARD de Universitá Stanford, Cal. (USA), li autor del
libre «A Short History of the International Language Movement» (T.
Fisher-Unwin, Ltd, London, Adelphi Terrace; price 1 guinee) scri (Kgl.
nr. 9) a Edgar de Wahl, li autor de Occidental (Traduction Occidental ex
angles):

____
Vor lingue significa un decisiv progresse. It sembla me que Occidental
representa un passu in li rect direction… Vu va remarcar que yo
arivat a resultates frappante simil a Vor. In omni casu li diferenties
existent inter nos es considerabilmen minu important quam li punctus in
quel noi concorda. Yo es cert que it vell esser nos tre facil aplanar
nor divergenties si un pertinent autoritativ comité vell invitar nos.
____

// XXX NOTE: ci esset li marca original de págine -18-

// Esque Occidental es romanofil? {{{2
=== Esque Occidental es romanofil?

It es un sempre renovat acusa que Occidental es un purmen romanic lingue
e pro to ne vermen international. It es ver que li latin substantie
prevale in it por li ordinari conceptiones de communication,
jurisprudentie, politica, religion, scientie etc, per un parol, i.e. por
conceptiones caracterisativ de nor statal e civil organisation, quel
basa ya sur li classic e cristian civilisation, e ti paroles o almen
divers derivationes de ili anc hodie ancor es trovat in omni europan
lingues in plu o minu grand quantitá, max mult probabilmen in angles, ci
advere principalmen in derivationes, u li parol fundamental es de
orígine germanic p. e. moon -- lunar, sun -- solar, woman -- female, dog
-- canine etc. Ma un tal metode es li max íneconomic pensabil por un lingue international,
quel comprensibilmen deve usar anc por li parol fundamental li tema
ja conosset ex derivationes. Do lune -- lunari, sole -- solari, fémina
-- feminin, can -- canin etc. It vell esser cúlmine de chauvinisme
excluder omni ti paroles pro un malcomprendet justicie quel contribue a
chascun lingue un egal quantité de radicas o paroles. In scientific e
practic coses omni chauvinisme es li max mal consiliator e just in li
camp del internationalisme on deve strictmen abdicar tal fluenties
mental, evocat o agrandat per li venenosi atmosfere del guerre mundan,
quel regretabilmen ancor til nu ne ha dissipat se. Tal postulationes pri
plu grand usation de germanic e slavic radicas veni presc solmen de
germanes. Li slaves self til nu ne ha expresset tal pretensiones. -- Ti
qui concede li romanic radicas ja existent in international derivationes
postula que almen omni altris deve esser prendet ex lingues german e
slav. Un prova in ti direction representa li max bon de ti projectes:
Medial de Sr. Weisbart. It es nu interessant vider li evolution quel
monstra li successiv projectes de Sr. Weisbart comensant per Europal.
Plu il aprofunda se in li scientic materie, plu su lingue latinisa se, e
li german parte diminue se, proque il trova plu e plu relationes inter
li parolmateriale quel fa superflú special germanic radicas por ja
existent international latin tales. Just ti economic e practic
statupunctu deve anc haver un valorosi influentie ye adoption de un
radica. Ma it ne es li sol. Un altri tre grav consideration es li plu
minu pur stil del lingue. On posse dir artistic considerationes ne vale
por un lingue solmen auxiliari e quasi mecanic. Ma quo es artistic,
estetic etc? To es ni plu ni minu quam li max bon e economic adaptation
del medie al scope visat. Anc un machine deve esser unitari in su
construction e plu perfect it es, plu it aproxima se a estetic e bell
formes. Ples comparar li unesim automobiles quel esset copiat del
coches, e li modern formes de ti vehicul e on va conceder que ili
aproxima se a un tip final caracteristic por ti construction eliminant
omnicos foren al idé fundamental.

Un lingue deve esser ne solmen scrit ma anc parlat. Ti qui have
costumation parlar fluent du divers lingues va confirmar li sequent
observation. Si on parla rapidmen por exemple russ e intercala angles,
frances o german paroles on ne posse pronunciar les in rect maniere in
li fluentie del russ pronunciation; on ínvoluntarimen russifica les tam
per pronunciation, quam per form, quáncam on nequande vell far to si on
parla li altri lingue. On simplicmen ne posse tam rapidmen adaptar su
bocca a divers pronunciationes.

// XXX NOTE: li marca original de págine -19- esset in li sequent
// paragraf:

Si on examina plu precismen li form acustic del paroles de un lingue, on
va trovar que chascun lingue have su propri stil quel rarmen o plu ver
nequande concorde con ti de un altri lingue. Pro to chascun lingue
acceptent un foren parol transforma e adapta it a su propri stil,
til que it ne es plu reconossibil quam foren p. ex. F boulevard de D
Bollwerk, D Pferd de L paraveredus, R Kulebäka de D Kohlgebäck, Est
selts de D Gesellschaft, D rist de R krest etc.

It es clar, que li sam regules e leges guverna anc li lingue international. Ma just pro
to, proque li lingue international es fat artificialmen on deve esser excessivmen caut
in adoption de paroles de divers lingues por ne leder li stil normal ja
dat per li international paroles de latin orígine. Por exemple on
nequalmen posse adaptar un parol quam D Schraube al styl del lingue international e li
inplantation de ti parol a Esperanto es un grav misprense, tam fonetic
quam estetic e practic. Occidental ha tamen adoptet ti germanic parol ma
in un form scandinavic, scruve quel bon adapta se al caractere general.

Pro to li mixtura ínselectiv de max divers paroles de omni lingues es
íntolerabil e deve repugnar omni persones con natural instincte. Li sam
instincte revolta contra li ligation del romanic finition o con german
paroles quam _knabo_, _ŝraŭbo_ etc. in Esperanto.

Petroleo es bon cose, e lacte es bon cose, ma lacte con petroleo es
horribil! Just ti ínproportionat juntura de paroles de heterogen orígine
da a Medial su repugnant caractere de un embrion. On senti que malgré li
medialisation del paroles, o forsan pro li ne sufficent trapenetration
del elementes li harmonie ne ha esset atinget. Just pro ne evocar li
desagreabil sentimente de un emulsion it es absolutmen necessi renunciar
a omni caracteristic finales adoptet in Esperanto-Ido. Talmen li
incorporation de foren paroles es mult facilisat ma in omni casu on deve
absolutmen sequer li fonetic leges del principal facilmen dat
parol-materiale. Intern de ti límites on posse e mem deve introducter in
li lingue international expressiv paroles vastmen conosset e Occidental contene un
sufficent grand quantitá de germanic e anc slavic paroles, mem por tal
conceptiones u in Esperanto o Ido es usat romanics, p. ex.:

|===
| Occidental | Esperanto

| gurgul     | gorĝo
| storc      | cikonio
| svimmar    | naĝi
| svin       | porko
| self       | mem
| mann       | viro
| moss       | musko
| yelb       | flava
| helm       | kasko
| segle      | velo
| ost        | oriento
| west       | okcidento
| sarc       | cherko
| strax      | tuj
| sparro     | pasero
| fox        | vulpo
|===

Si on juxtaposi omni germanic elementes on va vider que ili representa
specialmen tecnic e cosic conceptiones, durant que li romanics contene
li mental, corporal e natural tales. Un tal distribution totalmen
corresponde al historic signification de chascun popul in li atinget
civilisation homan.

// XXX NOTE: li marca original de págine -20- esset in li sequent
// paragraf:

- Li conceptiones del scientie e filosofie es grec (diagnose,
polimorfie, neurastenic, anemic, schizofrenie, pleurite, hipotese,
metafisica);
- vive organic e social-politic: latin (pede, manu, cap, cordie,
ventre, córpor, fluer, cive socio, comunisme, republica,
construction, conductor, privat);
- musica e banc-trafic: italian (forte, adagio, da capo, violoncello,
piano, andante, cassa, conto, giro, tratte);
- elegant societé e fin ton: frances (politesse, supear, dinear,
banquette, hotel, menú, champagne, haut goût);
- navigation: holandés (mast, stir, bote, sterne, tacle, strand) e
angles (top, jib, ref, stropp, watch);
- technica e industrie: germanic (scruv, muff, ersatz, vind, slitt,
spul, stal, staple, strad, strap);
- sport: angles (sport, lawntennis, start, box, turf);
- despotie e ínfrenat voluntá: russ (ukas, knut, bolchevic, pogrom) e
hispan (hidalgo, toreador, autodafé, matador).

Anc exotic popules ha contribuet al materiale de international
conceptiones: persic (bakshish, bazar, divan, turban), indic (calicó,
rum, punch), hebreic (sabat, cherub, delta, camel, ámen, elefant,
jubilar, mammon), arabic (alcohol, magazin, balsam, arsenale, tara,
café, safran, koran, cadi, alcove, alcali, alchimie, algebra, alhidade,
zenite, nadir, harem, razzia, marabú, gazelle, giraffe, sofa), turc
(sultan, fez, pachá, yatagan), chines (té, mandarine, kotau, silk,
bonze, caolin), japanes (geisha, samurai, harakiri, kimono),
indian-american (wigwam, squaw, mocassine, cocain, tabac, cigare,
chocolate, cacáo, cannibale, colibrí, orcan, hamac, creol),
negro-american (jazz), african (tse-tse), polines (tabú, totem),
australian (cangurú, bumerang).

Chascun secun to quo il ha adjuntet special de su propri cultura. Quant
on ha dat, tant on recive. To es li ver justicie, ne ti qui postula que
chascun popul mey reciver un quantitá egal raubat de altri possedentes o
mem forsan secun li númere de parlantes! Nam tande nor lingue in
substantie vell esser chinesi!

// XXX TODO: pednote pri duplic negation «ne trova necos»:

Ma li paroles sol ne far ancor un lingue. Ili es ligat per grammatica,
etimologie e sintaxe. E ci nu on ja ne trova necos latin. Li grammatica
ha devenit absolut modernissim paneuropan, simil al frances, angles e
mem chines. Omni special romanic customes, quam li diftongisation sub
accentu, li vocalisation etc ne ha esset adoptet in Occidental e quo
concerne li sintaxe on posse dir, que it es plu anglo-slavic quam
romanic. Til nu contra ti parte del lingue ancor nequi ha protestat. Do
it sembla que yo ha trovat ci li just via medial e modern. Li logic
órdine quasi frances ma in sam témpore li absolut libertá de inversion
quel da tant fortie al germanic e slavic construction del parlada.

Do, li materiale del paroles e particules es heredat de ti qui ha dat it
al homanité, li poc mancantes es adaptat al ja existent stock ex maxim
conosset lingues; li grammatica es modern europan in li linea de
evolution natural e li sintaxe conform al modern psicologic
postulationes de un lingue e plu slavic quam romanic!

«Suum cuique» e lingue international por omnes!

[.author]
E{dot} de Wahl

// Li psicologic e sociologic caractere del lingues {{{2
=== Li psicologic e sociologic caractere del lingues

Si noi concorda pri to, que li Lingue International deve esser pro primo
un lingue, noi ha determinat anc per to su natura, su structura e su
evolution. Artificial o natural, un lingue ne posse esser altricos quam
un lingue.

// Quo es un lingue? {{{3
==== Quo es un lingue?

Ti es li unesim question, quel omni interlinguist deve far, li unesim
problema, quel on deve investigar. Si un hom vole constructer un
vapor-machine, esque il ne deve comensar per explorar, qualmen altri
vapor-machines es constructet, li leges del mecanica e fisica, etc., e
esque il ne va esser capabil solmen depoy comensar li construction e
forsan inventer alquicos nov e valorosi por presentar it al munde?

// XXX NOTE: ci esset li marca original de págine -21-

Regretabilmen un contrari metode sembla esser li regul in
interlinguistic afferes. Ples mentionar li idé de un lingue international a un person,
(doctissim scientistes nullmen exceptet) e ínmediatmen súper vos cade un
pluvie de consilies, decretes, postulationes: it vell dever esser tal e
tal, ideal, universal, logic, eufonic, curtissim, simplicissim, etc.
Quasi li lingue vell esser un cose dependent solmen del vole de un
person, quasi omnicos pensabil vell esser anc possibil; o on resta che
cert detallies, p. ex. li alfabete, e crede que li tot problema es
soluet per arbitrari personal decrete.

Ne quo li lingue international vell dever esser, ma quo it posse esser, es necessi
saver. A ti question li linguistica e su auxiliant scienties, quam
psicologie, geografie, historie, da nos índispensabil information. Li
veritá es, que un lingue ne es alquo índependent, ma in contrari depende
de diversi factes e factores, queles noi es fortiat prender in conto.
Lass nos escutar li paroles del ínsuperabil Hermann Paul (Prinzipien der
Sprachgeschichte):

____
Talmen quam li cultivatores de animales e plantes nequande posse crear
alquo pur arbitrari, ma, in omni lor experimentes, es fortiat restar
inter determinat límites, si ili sercha un possibil noviformation de lu
naturalmen crescet, in li sam modo un lingue artificial cresce solmen
sur li fundament de lu natural. Tam poc quam li activitá de ti factores,
queles determina li natural evolution, posse esser eliminat per alqual
cultivation, tam poc to es realisabil in li dominia del lingue per
intentional regulation. Ili continua acter ínimpedit, malgré omni
intervention, e omnicos format per artificial metode, quo es adaptat in
li lingue, va esser subjugat al lude de lor forties.
____

In li linguistica on di, que li lingue es: 1) un fisiologic, 2) un
psicologic e 3) un sociologic fenomen.

Si noi ne resta ti ci vez che li fisiologic (li fonetica), ma torna nor
atention a li psicologic e sociologic caractere del lingue, noi va
trovar, que ti ambi es li max fundativ e decisiv just pri construction e
introduction de un lingue international, un facte, quel regretabilmen, tro sovente es
ignorat e obliviat in li discussion interlinguistic. Plu on comprende li
psicologic e sociologic bases de un lingue international, plu diminue se li spacie por
líber construction.

// Li psicologic caractere {{{3
==== Li psicologic caractere

Li lingue ne es un producte, ma un function, null «ergon», ma «energeia»
(W. Humboldt). Li function del parlada evente ínconscient. «Omni
manifestationes del lingual activitá flue ex li obscur spacie del
ínconscientie in li psiche. In it existe, quo li individue dispone del
lingual medies -- un multissim complicat psichic mecanisme, quel
consiste de gruppes de idés, tre inplicat inter unaltris» (Paul). Ti
psichic mecanisme associa se con li moves del lingual organes, e su
functiones posse esser caracterisat quam reproduction e formation de
analogies. Omnicos, quo alquande ha esset in li conscientie, resta quam
activ moment in li ínconscientie.

// XXX NOTE: li marca original de págine -22- esset in li sequent
// paragraf:

Ti fact have grandissim importantie por li linguistica e didactica, e
comprensibilmen, anc por li interlinguistica. De to seque quam un
corollarie, que si un lingue international possede lingual images
(optic, acustic, motoric), queles ja existe in li ínconscientie del
aprendentes de li lingue, talmen que li lingual images besona solmen
esser vocat in li
conscientie por esser pret a usation, ti lingue es li max facil por li
aprendentes. Mem li max simplic aprioric lingue es horribilmen desfacil
por aprension, si ne totalmen ínpossibil. It ne es suficent que li
lingual images del lingue international solmen similea lingual images conosset in ante;
plu ínmutilat ili es, plu facil es li lingue. In realitá on ne audi
omnicos, quo es parlat, li propri interni voce auxilia nos e completa,
quo ne es audit, talmen que noi crede que noi ha audit it. In letion on
ne lee chascun líttere, ma solmen quelc de ili, noi completa lu videt
per propri optic (grafic) images, aprendet in ante. Omni mutilation del
conosset optic images fa li letion plu desfacil o ínpossibil. De to
seque, que ti lingue international, quel possede li plu grand stock del
ínmutilat lingual images, conosset in ante de li max grand númere del
usatores del lingue, es plu facil quam ti, quel possede it minu. Si p.
ex. Occidental usa formes quam delegation, fiction, formation, ma Ido
delegitaro, fiktiveso, formacuro, lingual images, conosset in ante de
nequi, e ultra to ne format in analogie, ma chascun aprendend por se,
Occidental es in ti respect ínnegabilmen plu facil quam Ido. To es un
cose tam simplic e evident, que on astona, quande on audi persones
asserter lu contrari.

Li max poc e li max simplic regules por formation de nov paroles ne vale
ci, nam por exister in li ínconscientie chascun parol deve har passat
tra li conscientie, to es, deve har esset aprendet. Por un grand númere
del civilisat homes null aprension es necessi concernent li paroles de
Occidental, ma omni homes es fortiat aprender li idistic paroles,
mentionat supra. Mem si li «radicas» (plu correct li temas) e li sufixes
es in ante conosset, to ne auxilia mult, nam chascun derivate deve esser
format e aprendet in ante -- li homes ne parla per temas e sufixes, ma
per pret e complet paroles. Li radicas, temas e suffixes ne existe in
vivent parlation, solmen in li libres e linguistic munde de idés. Un
formation de nov paroles ne posse eventer in li sam témpore quam li
usation de ti paroles in parla, li unesim deve preceder li duesim, li
lingue ne posse esser contenet e format samtemporalmen. On posse parlar
e pensar samtemporalmen, ma on ne posse pensar e parlar e derivar
samtemporalmen, to es tam ínpossibil quam regardar in li cannon quande
on fusila.

Ma on asserte, que si un derivation, quel da nos conosset paroles es li
max facil, it ne es li max expressiv, proque li derivates ne va esser
logic, e li lingue international deve esser un expressiv, logic lingue. Ci es un duplic
error. Unesimmen chascun lingual image, optic o acustic, coresponde a un
sensual o psichic experientie, p. ex. vision o sentiment, experit
unquande in ante. Chascun idé consiste ne solmen de intelectual
notiones, ma in grand parte anc de sentimental e volitionari momentes.
Li scope del lingue es evocar che li auditor li sam idé quel existe che
li parlator, o un cert sentiment, atitude, volentie. It es evident que
p{dot} ex. li parol fémina in Occidental plu ínmediatmen evoca li desirat
efecte che un italiano qui in su lingue matrin dí «femina», quam li
esperantic parol virino, quel va haver null resonantie, null
«espressivitá», malgré to que it es tre regularmen derivat de viro. Lu
sam vale anc por delegitaro de Ido in vice de delegation, etc. Un
expressivitá ne posse esser atinget per paroles artificial, sin
historie, sin contenentie, e prof. Reynold pro to tre just remarca, que
al esperantic lingues manca totalmen sentiment. Li natural lingues ne
existe solmen por expresser notiones, penses, to es lor secundari
intention, li primari essente expression de affectes, sentimentes,
volitiones. Li afectal fundament de lingue posse esser velat che plu
intelectual homes, ma it existe, e plu fort it es, plu expressiv es li
lingue.

// XXX NOTE: ci esset li marca original de págine -23-

Duesimmen li assertion, que li lingue deve esser logic, to es sequer li
leges del logica (Couturat e su epigones), monstra clarmen, que on ne ha
aprendet li ver natura del lingue. Lass me ci citar li sequent excellent
paroles de prof. Vossler:

____
Li ínacordantie del grammatical functiones con li logical categorie es
tant evident, que mem li max íncurabil intelectualistes ne have plu li
audacie negar it. Ma ili defende se per declarar, que quáncam li logical
corectitá es nequande e necú realisat, nequande e necú completmen
atinget, it es un ideale, yes, mem li ideale, a quel li grammatic
tecnica del lingue deve aspirar e in fact aspira. Li evolution del
lingue vade a progressent intelectualisation.

Ma omni tecnica -- to oblivia nor intelectualistes -- omni tecnica have
su ideal, to es li mesur de su corectitá in se self, ne extra, ne supra.
Partú u existe un special tecnica, existe un special idé eo ipso. Li
tecnica del pictor servi li idé del piction, li musico li idé del
musica. Pro to li grammatica, essente li tecnica del lingue, servi
solmen li idé del lingue, ne ti del logica. Ti simplic veritá que li
linguistic idé es un cose por se, alquo índependent e alquo essentialmen
diferent del logical idé, ti simplic veritá es sempre denove ignorat.
____

Li lingue move se in un altri plan quam li logica. It es sistema del
conventional signes, ne logic, anc ne ínlogic, ma forsan alogic. Noi
posse trovar mult in li lingues quo es in acordantie con li logica, ma
sovente un logica plu subtil quam «li superficial logical analises del
linguistic diletantes, queles ha volet mastrisar li lingue» (Jespersen).
«It ne deve esser concludet, que defectiv corespondentie inter logical e
grammatical categories es necessimen nociv al lingue, considerat quam
medie de expression. In contrari, ínlogical e íngrammatical
constructiones sovente attribue grandissim a facilitá e mem ad precision
del expression» (Sweet).

On asserte ancor, que un strict logical grammatica e precipue morfologie
es necessi por li monosemie (unisensitá) del paroles e frases. On posi
quam li ideale li devise: un vorto -- un nociono; un nociono -- un
vorto. Ma to es pur reva, e mem ne un bell reva, quel nequande es
realisabil, tre fortunosimen por noi homes. Un lingue, quel hat realisat
ti principie, va posseder milliones de paroles pro to va esser
ínpossibil. Li veritá es que li max evoluet lingues ne tende ad
monosemie, ma a polisemie (multsensitá), quo fa un grand númere de
paroles superflú. «To, quo on nómina in general un rich lingue, es in
veritá un complicat, circumstantial lingue. Cultural plu developat
lingues besona plu poc paroles por expresser su afectes e notiones e pro
to posse economisar li custas del energie.» (Schrijnen). Essente un
lingue, un lingue international ne posse ni evitar ni dispensar li semasiologic leges del
lingues. Mem si un artificial lingue es strict monosemic hodie, deman,
quande li lingue es usat practicmen in li munde, li bell sistema va
esser spoliat.

It es van interprension constructer lingues, queles es contrari al
natura del homes. On deve sempre calcular con li homes tal, qual ili es,
e pro to interlinguistes deve esser tre versat in li psicologie. Li hom
ne es, e nequande va esser, un pur intellectual ente. Tam ínpossibil
quam it es saltar súper su propri ombre, tant ínpossibil it vell esser
elevar nos self del firm terre a superior sferes de pur intelectualitá,
per li peruc del logica, quam li famosi Münchhausen. Noi es tre
terrestrial entes, anc «in cosmoglotticis».

Mecanic, rationalistic lingues quam Esperanto, Ido es basat sur
psicologicmen fals premisses. Li max bon comprension del natura del
lingue monstra Occidental. (Fine seque).

[.author]
A{dot} Z. Ramstedt

// XXX NOTE: ci esset li marca original de págine -24-

// Oriente e Occidente {{{2
=== Oriente e Occidente

In nr 1, 1927 de «Esperanto» Dr. Privat ha publicat du interessant
politico-scientic articules: «Oriento kaj Okcidento» e «Pri vortoj
internaciaj». Quáncam il parla necú pri Occidental, on clarmen visa nos.

In li unesim articul il extende con ostentation li manus al oriente,
esperante un plu activ colaboration de ti parte del munde. To es li
response a du factes del ultim témpore. Li unesim es que li Pan-Asian
Congresse in Nagasaki ha rejetat Esperanto quam tro Europan lingue, e
exportat un resolution pri desirabil creation de un Pan-Asian lingue. Li
duesim facte es que Occidental ha precismen sublineat su pur europan
caractere e labora in li direction de un plu strict juntion de Europa.

Si Europa va esser uniat ad Pan-Europa con su paneuropan lingue, ti
facte self va imposir nor lingue occidental anc al orientales, negres
etc., sammen quam nor machines, nor cinema, nor radio, nor aeroplanes,
cannones etc. E li experientie doce nos que ne cosmic utopies, ma
concentration ye proxim urgent coses procura fortie e success. Noi do
concentra nos ye li foco del civilisation, li occidente.

Li duesim articul es anc directet contra li naturalistes, e habilmen,
quam omni articules del eminent ductor de Esperanto, tracta pri li
dangeres de tal nominat international paroles, sovente havent un absolut
altri sense in Angles e Frances. Il deducte de to li conclusion que un
vivent lingue deve haver su autonom paroles, derivat secun li propri
spiritu del lingue. Con ti idé yo consenti totalmen. Ja ante mult annus
yo ha expresset ti idé in un articul «Heredie e
autonomie»footnote:[«Corespondense International» 1908, nr 9.].

Ma it es altricos, si li international paroles es «fremduloj» o derivat
secun propri leges. Yo va citar quelc passages del interessant de Dr.
Pr. (in traduction Occidental):

____
Nor lingue con prudent instincte … ha
inglotit les solmen poc a poc … altri mundlingues ha apertet li bocc
talmen larg, que ili esset suffocat per li invasion. Ha restat solmen un
rich cadavre … Li max vivent elemente es to, quo on hauste ex su
propri fonte … Quam viviplen es … ano, aniĝi; aro, ariĝi; ema,
emi; ebla, ebligi; malebligi etc. … «la china Esperanto» … Quande un
de ti «forenes» ne recivet per usation su Esperanto-baptisation, tande
es necessi intervention e definition in official lexico … etc.
____

// XXX FIXME U. S. S. R.

Per altri paroles, in li societé de nov-rich nigger-aristocratie
Esperantan quam li supra citat «China-Esperanto» li ver europan
cultur-nationes Grecia e Roma es admisset in «Esperantujo» solmen si ili
transvesti e colora se ye «nigger», sammen quam in U. S. S. R. li
scientistes sembla dever mascar-se ye communistes por posser laborar e
viver. Li similitá deveni ancor plu grand, si on torna su attention al
admonitiones del presidente del Esperantic academie al discipline.

Quam exaltant exemple de tal negrijant europan Dr. Pr. cita li parol
aviadisto, ma il prefere aerflugisto e rejecte aviatoro, proque un
chinese deve questionar pri li sense de ti europan international parol.
(Noi posse junter ancor centes de tal paroles: kondukisto, direktisto
etc. apu li nov incorporat «fremduloj»: konduktoro, direktoro etc.)

// XXX NOTE: li marca original de págine -25- esset in li
// sequent paragraf:

Ma un chinese qui ha aprendet Occidental ne senti necessitá questionar
quo significa aviator, proque it deriva regularmen de avi-o (in
Esperanto birdo) e noi have avi-ar, avi-at-ion, avi-at-ic, avi-at-or. Lu
sam es pri direct-or, direct-or-ia, direct-or-atu,
direct-ion, direct-iv etc., omni autonom regulari derivationes, ma qui
have li avantagie ja esser conosset por europanes e clar e facilmen
dechifrabil per chineses e altri non-occidentales.

Ceterimen yo dubita, ca noi ne trova omni pur international paroles de
Occidental anc in li Esperanto-lexicos de Christaller, Bennemann etc.,
con micri «niggerisationes»! Ma ili omni es «fremduloj» in
«Esperantujo», forenes sin contacter con li indigen nov-riches de
Esperanto, omni ti nepri (dever), ree (denov), laui (esser conform),
malanigi (excluder), iomete (un poc), endas (deve esser fat), eke
(subit), virino (femina), estro (chef) etc. Ma just li «forenes» es
posit in li «montrofenestro» de Esperanto, quam noi ha posset vider in
li raporte al Liga de Nationes, por monstrar que li diferentie de
Esperanto e li nov projectes es solmen minimal. «Bluff for outsiders».

[.author]
E{dot} de Wahl

// Russ scientie e Lingue International {{{2
=== Russ scientie e Lingue International

Li academianos russ interesse se pri li Lingue International. Quáncam
ili sembla ne conosser altricos quam Esperanto, támen lor judicie
«laudativ» secun «Heroldo» nr 6 in su essentie es caut e ne tro
promessiv por Esperanto. Talmen li academiano A. E. Fersman inter altricos
scri:

____
Garantíe por successe de Esperanto va esser li conservation del
condition usar li radicas del paroles ex li lingues de omni nationes …
Por li scientie it es extraordinarimen grav que li max usat término e
expressiones mey esser unisensal por omni popules, omni landes e omni
nationes. It es promesset a Esperanto triumfar sub condition que it
infortia li interligationes con scienties studiant li historie del
lingues. Esperanto va intrar in li córpore e sangue … si it va atenter
omni factes de to, que li lingue de chascun popul es un historicmen
ocasionat fenomene.
____

Ti enunciationes del conosset academico adapta se mult plu a Occidental
quam a Esperanto, ma on ya save del libre de sr Drezen, que in Russia li
scientistes deve esser caut con enunciationes contra Esperanto, quel es
protectet del Soviet-regime.

Nu in omni casu, in un land quam Russia anc li conossentie de Esperanto va
far plu facil li comprension e transition ad Occidental.

[.author]
E{dot} W.

// Interlingua Sistematic {{{2
=== Interlingua Sistematic

J{dot} Rosselló-Ordines. Lingua intelligibil, sine studio, ad primo visu.
Grammatica cum textu in interlingua et in Franc.

Ti ovre de nor conosset samideano representa un adaptation del metode de
Occidental ad Interlingua, penant eliminar del Latino sine Flexione li inregularitá
de su participies heredat del latin. In general il repeti li idées ja
expresset in Kgl. Nr 3-4 (21-22) 1924 con quelc variationes. Basant
sur scientic explorationes ti prova merite un detalliat critica, quel va
posser esser fat solmen pos suficent usation de ti lingue in practica u
va monstrar se li avantages e mancas, pri queles in li curt compendie de
12 págines on nu ne posse ancor totalmen judicar.

// XXX NOTE: li marca original de págine -26- esset in li sequent
// paragraf:

Li cose principal in lingue international, quam ja ha monstrat Occidental, es li regulari
relation inter li infinitive e li participie del perfecte, quel in latin
genita ínnumerabil exceptiones. Sr. R.-O. trova nu que li metode de Occidental
ne suficentmen conserva li form del infinitive latin quel es sovent
transformat
in li perfecte form secun li modelle del lingue Angles p. ex. electer,
traducter, constructer, e sercha novi vias. Ti labores do es de alt
scientic valor. Li question es, esque li solution trovat de Sr. R.-O. es
plu bon e practic quam ti del Occidental, nam it es clar que lu essential es
li atinget resultate junt con li facilitá del metode.

Prof. R.-O. nu vole conservar quam possibil anc li tema del infinitive,
e il discerne du coses: Th (thema general {equals} infinitive minus r) e G
(generator {equals} participie passat {equals} Th + to).

Nota. Si Th fini per x, s, d (changeat in s) on adjunte solmen o.

Li finale e del Th deveni curt i in G.

amar -- amato, gemer -- gémito, ma dicer -- dicto, vider -- viso,
annexer -- annexo, audir -- audito.

Do in li verbes dicer, vider, annexer li Th ne es dice, vide, annexe ma
dic, vid, annex, e in gemer it ne es gem ma geme. Regretabilmen li
estimat autor ne di nos qualmen un person ne-latinist va saver ca li e
apartene al Th o ne.

Proque nu mult latin verbes ne submisse se a ti regules, li autor deve
un poc changear les, specialmen li infinitive. Talmen noi recive li nov
formes: construcer, elecer, andjuncer, afflicer, esque anc fluxer?

Regretabilmen li autor ne ha corectet, ni mem alludet li mancas de su
sistema queles noi ha criticat in li sam Nr. 21-22 de Kosmoglott. Il
simplicmen tace li desfacilitás, p. ex. qualmen es soluet li question
con li verbes L.: tangere -- tactum, creder esque creso? rumpere -- ruptum
(ruper?) posse, venire -- ventum, nascere -- natum, noscere -- notum,
currere -- cursum, fingere -- fictum, fluere -- fluxum (fluxer?),
frangere -- fractum (fracer?) fundere -- fusum, mergere -- mersum,
movere -- motum, mulgere -- emulsion, pellere -- pulsum, premere -- pressum,
quaerere -- quaesitum, adhaerere -- adhaes-ion, scindere -- scissum,
sidere -- sess-ion, solvere -- solutum, stringere -- strictum,
terere -- tritum, torquere -- tortum, vivere -- victum, vincere -- victum
etc. etc.

Ci adjunte se ancor li desfacilitá totalmen tacet pri li assimilation
del consonantes por ex. trah-er -- trah-to -- tracto,
distinguere -- distincto, jungere -- juncto etc.

Li desfacilitá pri constant mutation del consonante in dicer -- dicto anc
es suficent grand in conjugation.

Do yo trova que ti parte del labor del estimat prof. R.-O. ne es vermen
soluet.

Ma li labore contene mult felici innovationes, partmen ja proposit in
Occidental o discusset in Celia, partmen nov trovat. In cert maniere il
reveni al solution de Dr. Zamenhof con li tegment-lítteres in un plu
modern visage, per un apostrofe, do g' {equals} dj, ch' {equals} tch, l' {equals} quam in
Occidental.

Li nominatives me e te sembla esser repugnant, un casu objectiv es
solmen in li triesim person. Ma in li unesim it vell esser anc necessi
quam monstra li modern europan lingues.

Li altri pronómines latin regretabilmen ne conforma se al regul del
accentu alíqui, aliquíd, altér, ultér, illúd, idém, nunquám etc. e in
general tre mult latin paroles ne va submisser se a ti regul: juvénes,
homíne, sempér, quamódo, extér, pretér, supér, puéro.

Secun Peano in Interlingua es admisset omni parol Anglo-latin, ma in
facto Interlingua, anc ti de prof. R.-O. contene mult latin obsolet
formes ja ne existent in li modern lingues quam p. ex. acervo (amasse),
sole (D pflegt) quel coincide con sole (D Sonne) e solo (D allein), hom
{equals} F on, obsequio (F hommage), fier (D werden), suffixe -ense
(Siam-ense), post-charta, etc.

// XXX NOTE: ci esset li marca original de págine -27-

Curios e nelatin sembla nos paroles quam: mutto (parol, F mot) midio =
1/2.

Interessant e elegant es li clar disposition del materiale, nov in li
maniere ti del prepositiones e afixes, qui es gruppat ne in li alfabetic
órdine del particules ma secun sense. Li pluralité concorde con ti del
Occidental (li form self del sufixes sovente es plu arcaic latin) ma
existe quelc nov vispunctus queles merite special mention e discussion.

-etu (L -etum) es absolut obsolet e existe solmen in quelc poc paroles,
in omni casu it ne es international.

In li sense de collective nu es quasi international li suffix -age,
boscage, plumage etc., ma ti suffixe ne es usat che Sr. R.-O.

// XXX FIXME «es international til R.»:

Sr. R.-O. abuse li idé que just Latin es international. Li rota del
historie ne torna ad retro e hodie altricos es international quam in
témpores de antiqui latin, p. ex. li radica manca es international til
R{dot} durant que carenti es obsolet parol solmen scientic. Li lingue international ne es
solmen un lingue por scientistes, e deve esser un vivent lingue e ne
basat sur martallia.

Li contrarietá, expresset per du affixes: des- e anti- sembla esser ne
rect preciset.

Es dit, que anti es usat in vocabules ne verbisabil, ples comparar F
antidater, antidoté.

Inversmen des sovente es usat che paroles ne verbisiabil p. ex. F
désastre, désavantage, désharmonie.

Sembla me que li idé de ti du affixes es fundamental divers in li sense
del movement, max bon comprensibil per ideografic representation:

anti {equals} →←: anticrist, antisocial, antisemit.

des {equals} ←→: desarmar, desharmonie, deshonor.

-urio sembla ne motivat.

Tre bon es li remarcat qualitá que li suffix -ia local, pos i del radica
contracte se ad i accentuat: librario-libraria.

Íncomprensibil es li diferentie inter arium e -aria, aquarium e aquaria.

Absolut ínmodern es conservar li a final in -ista. a have li idé
international de feminin e ci a final in ti sufixe ha perdit se in li
principal lingues ADFR!

Li sense de ti suffix: fautore es ne per extension, ma primitiv, e li
altri sense tecnic, artistic es per extension.

-ario ne sempre significa officie, occupation, function, ples comparar:
millionario, destinatario.

Li suffixe -ilia sembla esser ne motivat; li exemples citat ne es
convictiv.

Interessant es anc li sense de -eo (igneo, aureo) {equals} simil in aspectu, in
composition e li juxtaposition apu -ear, quel sufixe es prendet just in
li sense de Occidental.

In summa un interessant e scientic ovre, quem omni interlinguist
interessat scienticmen deve conosser. Personalmen sembla me que li
fundamental manca es li tro sclavic dependentie del Latin ye detrimente
del internationalitá.

[.author]
E{dot} de Wahl

// Recensiones {{{2
=== Recensiones

// Mondolinguo -- Weltsprache {{{3
==== Mondolinguo -- Weltsprache

// XXX NEW: Li supra titul esset mettet in ti edition.

// XXX NOTE: li marca original de págine -28- esset in li sequent
// paragraf:

Mondolinguo -- Weltsprache, li organ del german idistes, ha changeat su
redaction. In vice de Dr. S. Auerbach nu ducte li conosset
socialdemocrat sr H. Peus. E ja in li unesim numeró li scientific
ínpartialitá quel ha distinget til nu ti idistic revúe, ha brusqui fat
plazze a meeting-assertiones por persones ne conossent li ver statu del
coses. Scienticmen
taxat li articul inaugurativ del nov redactor sta sur tre bass nivelle.
Ma ultra to que li autor sembla haver tre poc, o plu bon dit, null
conossenties pri linguistic coses, il anc visibilmen ne save necos pri
Occidental, pri quel il asserte coses ne existent. To es tam plu
astonant que sr Peus ha assistet in Praha al discurs de sr Pigal pri
Occidental e prendet parte in li discussion. Do ci yo deve constatar
fals assertiones malgré li conossentie del veritá. Ti facte yo deve ci
marcar e stigmatisar.

Do ne possente refutar in maniere vermen scientific li bon fundat
metodes de Occidental il repeti denove omni old fals assertiones del
annu 1922!

Quelc exemples ex su critica: Il critica li different finales del
infinitive ar, ir, er, e del participie at, it, et, e nomina to
exceptiones. Do il sembla ne comprender que li finale es r (resp. t) e
li vocales apartene al tema verbal. Quo vell dir sr Peus si yo vell dir
que Ido have divers formes de infinitive in -jar (voyajar), -var
(lavar), -kar (drinkar), -lar (rular), -sar (pasar) etc etc. Il scri
anc: «On trovas la vorto rapiditá (kun acento) pro ke la indikativo dil
prezento anke finas per a.» It es vermen interessant, quam precis sr
Peus asserte conosser mi motives! Yo vell consiliar a sr Peus monstrar
ti passu a quelcunc scientist-linguist. Yo es cert que il va rider pri
tal naiv conception. Li diferenties logical inter sufixes quam -ie,
-ntie, -(t)ion, -ur, pri queles yo ha mult vez scrit e explicat, il
sembla absolutmen ne conosser o ignorar volente, proque il ne refuta mi
scientic explicationes fat ja plurvez ante mult annus, mem in «Progreso»
de Prof. Couturat. Il scri p. ex.: «Vice “institucuro” apud
“institucar” en Occidental “institutione” evidente nur pro naturaleso.»
Vermen «si tacuisses…!» Li parol institution es regularmen derivat de
institu-er, institu-t, institu-t-ion, etc.

// XXX TODO: Confirmar «pri c»:

Il scri pri c: «Ta semblanta naturaleso esas tote superflua e nur
nocoza naturales. Ma per ti nocoza naturaleso Occidental deriva
regularmen, quo Ido ne posse: catolic-catolicism, (in Ido katolikismo),
classic-classicism, silice-silicio-silicat, dec-decade-decimal-decimetre
etc., caduc-caducitá, vice-vicario-vicariatu,
simplic-simplicitá-simplicissim.»

Pri ti ultim parol sr Peus ne posse comprender per quo ti parol es plu
bon quam *simpla*. Nu 1) simplic (= sin plic {equals} ohne Falte) es parallel
a du-plic, tri-plic etc. e 2) derivar regularmen simplicitá,
simplicissim, duplicitá etc., international conosset paroles!, li
Ido-paroles simpleso, duopleso etc. existe necú. E pri ti metode de
Occidental, quel regularimen e con logical coherentie deriva
international conosset sciential paroles per bon electet radicas e
justmen interpretat sense de sufixes il audacia dir que Occidental
«destruktas la ciencala fundamento». O no, sr Peus, it destructe
solmen li pseudo-fundament de sres Beaufront-Couturat. Li fundament de
Occidental es li leges del lingues e del psicologie de popules.

[.author]
E{dot} de Wahl

// Die Warheit über Ido -- Li veritá pri Ido {{{3
==== Die Warheit über Ido -- Li veritá pri Ido

// XXX NEW: Li supra titul esset mettet in ti edition.

Li Union del esperantistic laboreros, Leipzig-Thonberg, Wasastr. 16, ha
editet un german brochura in 32 págines, con titul Die Wahrheit über Ido
(Li veritá pri Ido). It contene un curt exposition pri li historie del
Delegitaro por adopto di Linguo Internaciona Helpanta, pri li lingual
reformes de Ido es un explication detalliat pro quo li esperantistes
refusa li actiones del Idistes. Quelc argumentes es electet habil ma ne
sempre objectiv.

// XXX NOTE: li marca original de págine -29- esset in li sequent
// paragraf:

Li anonim autor asserte, que Esperanto in omni punctus responde al
postulationes queles li experientie fa a un lingue international i.e.
1) un simplic e facil grammatica, 2) un vocabularium composit per
radicas prendet ex lingues vivent, 3) li max grand possibilitá a
evolution. -- Ad 1) on deve remarcar, que p.e. li acusative obligativ
indicat per -n in Esperanto totmen ne es li max facil. Li duesim
postulation in su modestie es obsolet; hodie on demanda plu mult, i.e.
max grand internationalitá e naturalitá del paroles, ma anc del afixes e
derivates in acorde con plen regularitá del derivation. Ad 3) on deve
constatar que pro li artificial barrages del obligativ finales -o, -a,
-as etc. por omni parol-categories grammatical, Esperanto sam quam Ido
nequande va posser evoluer, polir e perfecter se in maniere quam it es
possibil in Occidental, quel posse incorporar omni cultur-paroles anc
non-europan, sin dever mutilar les.

In li brochura es nominat Occidental un «reform» de Ido. It es ver que
mult Occidentalistes es anteyan adherentes de Ido, in li moventie de
quel ili ha penat laborar por li scientic solution del problema. Ma li
lingue Occidental self es un altri sistema, hante nascet ex li
experienties del scientic investigationes pri li leges psicologic del
lingues natural. Ido in contrari basa sur li aprioristic principies
logical de Dr. Zamenhof; ma it aplica les con plu grand rigore. Támen li
selection del paroles in Ido plu quam in Esperanto responde al postulationes
pri un lingue international, secun quant ili ne es deformat per li schema heredat de
Esperanto.

Un scientic critica va dever ne ignorar li nov direction in li recent
evolution del lingue international manifestat per li apart sistema Occidental.

[.author]
E{dot} Pigal

// Mobilisation {{{2
=== Mobilisation

Esperanto nr 318 anuncia:

____
Universala Esperanto-Asocio, pere de la
Centra Oficejo, entreprenis kompletan bibliografion kaj katalogon de
ĉiuj «mondlingvaj projektoj». Unuaj monatoj jam alportis pli ol 400
nomojn. (Ordinare oni scias nur pri 150 ĝis 200 lingvojprojektoj).
Fakuloj, kiuj konas mondlingvajn verkojn, aliajn ol tiuj de la nomaro en
Oficiala Jarlibro 1925, bonvolu komuniki precizan titolon, aŭtornomon,
formaton, paĝonombron. Kiu scias pri nepublikitaj reformprojektoj aŭ
novaj lingvoj elpensitaj, bonvolu informi. Helponto ricevos presitan
katalogon de mondlingvoj. Adresu: Bibliografia Servo de UEA, 12 Bd. du
Théâtre, Genève Suisse.
____

Noi mersia UEA pro ti penosi labor, quel posse servir quam valorosi
guide a futuri comité autoritativ por studiar li evolution e stipular li
definitiv form del lingue international.

Ma secun li demandat indicationes ti libre sembla esser plu destinat a
agitation por Esperanto quam a scopes de explorationes scientic. E sr.
N{dot} Yushmanov just publicat un complet «Kronologial indexo del sistemi
mondolingual» in Ido-organ «Mondo» XV 43 e 295.

Li adherentes de Esperanto mey aprender que just li dogmatic
conservation del ínnatural fundament de Dr. Zamenhof con su evident
erras linguistic es li cause de persistent refusion de lor lingue per
omni competentes e li cause de constant nascentie de nov projectes,
malgré li grand difusion de Esperanto in li popul. Ma li situation es un
totalmen altri pos li aparition de Occidental, i.e. li unesim sistema
respondent al postulationes del linguistica, quo es attestat de
expertes. Un eventual confusion de Occidental con li efemeri
lingue-projectes in ti grand mascarade de un legion de artificial
lingues ne va posser mistificar li interessat publica pri ti nudi facte
ni far halta al marcha de Occidental.

[.author]
E{dot} P.

// XXX NOTE: ci esset li marca original de págine -30-

// Ex li presse {{{2
=== Ex li presse

Li hungarian jurnal Hir, Szombathely, 2 Feb. contene un long articul de
Dr. Celli Tamás pri lingue international, Occidental e un recension de Cosmoglotta nr
1.

Kosmotechnische Nachrichten, Wien, nr 1 raportante pri li Occidental-discurse
arangeat de KTG in Hôtel de France, declara Occidental quam tre eufonic
lingue.

// XXX TODO: Confirmar ca li nómine del revúe es solmen «Informoj»:

Secun «Informoj de Esperanto-Asocio de Estonio» nr 57-68 (sub «kelkaj
diroj de estonaj lingvistoj pri internacia lingvo») Prof. Dr. A. Saareste
expresset durant su lecion lu sequent: «Lingue ne deve esser absolut
logic, quáncam it deve esser precis. Matematicmen logic lingues, quam es
li artificial Esperanto e Ido, ne es succosi e facilmen usabil. Ili es
apt solmen por simplic trafic, p. ex. comercie.»

// Judicies {{{2
=== Judicies

Sra. Magda HOPPSTOCK-HUTH, presidente del german section del
«International Liga de féminas por pace e libertá», propaga Occidental,
declarante it quam li unesim apt sistema de Lingue International.

Secun «The International Language», revúe del angles esperantistes, li
comité executiv del Liga de Nationes denove ha repulset li proposition
subtener li instruction de Esperanto in li scoles. A ti ci occasion, li
Hungarian delegate, sr. de PAIKERT caracterisa Esperanto quam monstru
lingual.

// XXX TODO: pednote pri abreviationes de lingues:

// :pednote2113: Ex un brochura in preparation: _Li anti-europan \
// caractere de «Esperanto»_ de Ernst Graber (Dresden).

// [[li_antioccidental_ortografie_in_esperanto, Li anti-occidental ortografie in Esperanto]]
// // Li anti-occidental ortografie in Esperanto {{{2
// === Li anti-occidental ortografie in Esperanto{blank}footnote:[{pednote2113}]

=== Li anti-occidental ortografie in Esperanto

NOTE: Ex un brochura in preparation: _Li anti-europan caractere de
«Esperanto»_ de Ernst Graber (Dresden).

Líttere «c».

Si un ínprejudicat occidentale trova, in esperantic textus, paroles quam
_deca, franco, caro, colo,_ il va instinctiv pronunciar les fals e --
miscomprender. Nam in li vocabularium il vide, que p. ex. deca have null
conexion con: «decade» (AFISD), «decameter» (AFISD), «decalitre» (AFISD),
«decagramm» (AFISD) e que li «just» signification es: _deca_ Esperanto
{equals} «decent» (LISFAS)!

Per _franco_ anc un german va comprender: AF francón (LIS franco, D
Franke) o il va imaginar li statu de alqual libertá: F franc (AD
frank, IS franco) o anc un monete: F un franc. Ma in ver: _franco_
Esperanto {equals} «un francés» (SIFDA)! E «francon» es in Esperanto:
_franko!_

Excurs: Li land «Francia» IS (FA France) {equals} Esperanto _Francujo_
(pron. ne: Frankujo)! Ma «Franconia» (AISF) {equals} Esperanto
_Frankujo!…_

Egal anc _caro_ ne es: «car» (LISP), ma: _caro_ Esperanto {equals} DIS
«zar», AF czar!

Che _colo_ un romano vell imaginar un parte de córpor animalic: L
collum, IP collo, S cuello, F cou, de quel anc li angles e german
conosse un derivate: L collare, SA collar, FD collier, I collana. Anc
li international F colportage, colporteur deriva de it. Un german in
special vell conjecter anc un pacc: ID collo (pl. colli), F colis. Ma,
nequel de ti significationes es «just», nam: _colo_ Esperanto {equals}
«inch» A, D zoll!…

Che _peco_ un romano va plu pensar divers altri coses quam li «just».
Il va conjecter animales domestic: LIS pécora o imaginar un conexe
con: peccar (LIS). Ma in ver: _peco_ Esperanto {equals} «pezze» (I, FA
D piece)!

// XXX NOTE: ci esset li marca original de págine -31-

Un parol quam _danco_ possibilmen un german o angles va miscomprender
in F merci, D dank, A thank. Ma _danco_ Esperanto {equals} F danse, A
dance, IS danza, D tanz!

Ma in li form _laca_ omni occidentale va creder reconosser li liquide:
A lac, S laca, I lacca, D lack. Támen _laca_ Esperanto {equals}
«fatigat» (FSAL)!…

[.author]
Ernst Graber

// Lexico German-Occidental {{{2
=== Lexico German-Occidental

Un afere urgent es li continui íninterruptet edition del
german-Occidental lexico de J. Gär. Li medies actual dura til li 7-im
folie. Secun calculation li total edition va contener circa 20 folies.
Por un tal libre li precie de vendition va dever esser ne minu quam 5
frs sviss. Printa, paper etc por un folie es 70 frs sviss. Noi nu
proposi a nor adherentes, gruppes e céteri interessates aquisiter
actiones por printa de un folie, it es payar 70 frs sviss. Nor payament
de ti actiones va esser fat in exemplares del lexico, e precis por
chascun action on va reciver 30 exemplares, to es por un precie quel es
minu quam 50%. It es clar que por nor samideanes li bentosti aparition
del total lexico es un del max urgent e grav coses, quel ili deve
subtener per omni forties, sive ili comprende german o no, proque on
sempre va posser usar it con auxilie de altri national-german lexicos.

Ultra to por germanes ti lexico representa un novitá til nu ancor ne
existent. Advere til nu on possede in lingue german xenolexicos
(Fremdwörterbücher) solmen in un direction, i.e. on have lexicos queles
vell dar li international extran paroles. Ma on ne possede lexicos,
queles vell dar li international extran parol correspondent a un apart
german parol. E to es tre necessi che viages, proque presc omni europan
lingues contene divers international paroles quam extranes, queles on va
comprender anc si it ne es justmen sempre usat.

Do chascun qui posse, mey aquisiter un action o almen un demí-action che
sr E. de Wahl, Eha 10, Reval, Estonia. Li folies es reviset del autor de
Occidental e del max bon conossores del lingue.

// Abonnamentes, contributiones e subventiones por Cosmoglotta {{{2
=== Abonnamentes, contributiones e subventiones por Cosmoglotta

A{dot} Z. R. por Occidental-gruppe Helsingfors: 20 sv. fr; Dr. S. E. K.-Stockholm:
3 ö. S; J. C.-Kobenhavn: 2 D. K; H. M.-Karbitz: 2 ö. S; Prof. Dr. A.
St.-Prag: 20 Kč Prof. G. M.-S. Giov. V. Arno: 20 L; Dr. W. S.-Wien XIII:
5 ö. S; A. S.-Liesing: 5 ö. S; J. T. M.-Tonnay-Charante: 5,4 ö. S; L.
E.-Wien VIII: 5 ö. S; Prof. J. M.-Bruxelles: 5,43 ö. S; M. W.-Mattsee: 5
ö. S; H. H.-Wien IX: 5 ö. S; Dr. H. B.-Katowice: 7 zl; J. D.-Čakovice:
25 Kč; L. F.-Bilbaro: 0,4 doll; W. C. W.-London NW 3: 5 ö. S; A.
A.-Oslo: 4 sv. fr; I. Sp.-Wien III: 5 ö. S; A. H.-Eskilstuna: 10 ö. S;
Ing. E. K.-Wien XVII: 5 ö. S; A. P.-Wien III: 5 ö. S.

// Avise al non-abonnates. Cosmoglotta {{{2
=== Avise al non-abonnates. Cosmoglotta

Noi ha inviat Vos nr 1 e nr 2 de Cosmoglotta con SaC sin esser favorat til hodie
per Vor abonnament.

Támen por nor sublim scope it es absolut necessi covrir li crescent
expenses por printa e administration. Pro to noi invita Vos misser Vor
abonnament ínmediatmen pos reciventie del present numeró. Li
contribution minimal per annu es 5 austrian Schilling (por Organ e
Suplement junt).

Si noi possibilmen ha errat pri Vor interesse por li serios aspirationes
de Cosmoglotta a un scientic solution del problema del Lingue
International, noi peti Vos retromisser ti ci numeró, declarante it quam
«refuset».

// XXX NOTE: ci esset li marca original de págine -32-

// Kosmoglott {{{2
=== Kosmoglott

(precursor del jurnal COSMOGLOTTA) contene li max important articules
pri lingue international e pro e contra Occidental.

Absolut necessi por omni scientic interesset mundolinguist.

Precie del annu-collectes:

1922 e 1923 complet a 7 frs. sv.

Con mancant nr 1 a 4 frs. sv.

Defectiv collectiones a 2 frs. sv.

1924, 1925, 1926 complet a 2 frs. sv.

Recivibil che li autor: E. de Wahl, Eha 10, Reval, Estonia.

// Occidental-Litteratura {{{2
=== Occidental-Litteratura

Curt grammatica-claves in lingues Angles, Frances, German, Russ, Tchec a
0,30 ö. S (0,25 frs. sv.)

E{dot} de Wahl: Radicarium directiv de Occidental in 8 lingues ADFIPRSSv 5
ö. S (4 frs. sv.)

Jean Chanaud: Index français-Occidental au Radicarium. 1 ö. S (0,75 frs.
sv.)

J{dot} A. Kajš: Praktický jazyk světových styků Occidental. 0,60 ö. S (Cena
3 Kc., vaz. 6 Kc.)

A{dot} Z. Ramstedt: Nyckel til Occidental. 1 ö. S (0,75 frs sv.)

J{dot} Gär: Wörterbuch Deutsch-Occidental ha apparit 5 liverationes a 0,30
ö. S (0,25 frs. sv.)

J{dot} Linzbach: Transcendent Algebra, 1,30 ö. S (1 fr. sv.)

Rabindranath Thákur (Tagore): Nationalism in Occident. Autorisat
traduction de A. Toman. Precie 1,30 ö. S (1 fr. sv.)

Dr. R. N. Coudenhove-Kalergi: Li Paneuropan Manifest. Autorisat
traduction de E. Moess. 1,30 ö. S (1 fr. sv.)

J{dot} Robert e E. Pigal: Der Weg zur Europäischen Verständigungssprache (Li
via al lingue del europan intercomprension) OCCIDENTAL, in D Esperanto e
Occidental. 1,60 ö. S (1,25 frs. sv)

Recivibil che:

Cosmoglotta Mauer b. Wien, Austria.

Comité Explorativ de Lingue International. Eha 10, Reval, Estonia.

Editoria Occidental Česká 32, Brno, Tchecoslovacia.

Por postal expenses ples junter 10%. Informationes 2 respons-cupones.

****
Eigentümer, Herausgeber u. Verleger: Gesellschaft Cosmoglotta, Mauer b.
Wien, Postfach e6. Verantwortlicher Schriftleiter: Ing. E. Pigal,
Liesing b. Wien -- Druck: G. Kanz, Liesing.
****

// XXX FIXME: Separar.

// XXX TODO: Confirmar ti frase:

Hectografiat lettre, addit a ti nró de Cosmoglotta:

COSMOGLOTTA

Association International

de Lingue Auxiliari Occidental

Mauer b. Wien, Austria

// Urteile von Linguisten über Occidental {{{2
=== Urteile von Linguisten über Occidental

Universitätsprof. Dr. Albert Saareeste (Dorpat-Estland) schreibt
(11.1.27) an Edgar von Wahl, dem Verfasser der Hilfssprache
«Occidental» u. a.:

____
Ich erhielt Ihr freundliches Schreiben, wie auch die
Occidentalschriften und ich muss bezeugen, dass in der Unmenge der
heutigen, künstlich geschaffenen internationalen Sprachen Occidental die
leichtes verständliche ist, besonders für jene, die eine romanische
Sprache kennen. Die Lektüre der in dieser Sprache verfassten Texte hat
mir nicht die geringste Schwierigkeit verursacht. Ich beglückwünsche
Sie, geehrter Herr, herzlich zu dieser unser Vaterland ehrenden,
fruchtbaren Arbeit, und ich glaube an den Fortschritt und Sieg dieser
Sprache. …
____

Prof. A. L. Guérard, Stanford University, Kalifornien, der Autor der
Werkes «A short history of the international language movement»
(Edition: T. Fisher, Unwin Ltd, London, Adelphi Terrace, Price one
guinee) schreibt an Edgar von Wahl, dem Verfasser der
Verständigungssprache Occidental wie folgt (Kgl 9):

____
Ihre Sprache bedeutet einen entscheidenden Fortschritt. Es scheint
mir, dass Occidental einen Schritt in der richtigen Richtung darstellt.
Sie werden bemerken, dass ich zu Ergebnissen gelangt bin, die Ihren
auffallend ähnlich sind. Jedenfalls sind die Unterschiede, die zwischen
uns bestehen, von untergeordneter Bedeutung im Vergleiche mit jenen
Punkten, in welchen wir übereinstimmen. Ich bin überzeugt, dass es ein
Leichtes wäre, unsere gegenseitigen Abweichungen zu beheben, wenn uns
ein kompetentes, autoritatives Komitee dazu aufforderte.
____

// Cosmoglotta A 40 (1927-05/06) {{{1
== Cosmoglotta A 40 (1927-05/06)

Organ del Association International Cosmoglotta

Consacrat al developation e propaganda del Lingue International
Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 5 ö. S {equals} 4 sv. fr {equals} 0,75 doll. {equals} 3 RM {equals} 25 csl. K

Annu VI -- May-Junio 1927 -- Nr. 40 (3)

ifdef::original-tocs[]

// Contenete {{{2
=== Contenete

- Li psicologic e sociologic caractere del lingues. A. Z. Ramstedt
- Facilitá de aprension. E. de Wahl
- Mentalitá esperantistic. Engelbert Pigal
- Antipodes. Faun
- Duplic consonantes e arcaismes. E. Pigal
- Delphos. Julian Prorók
- Monario. E. W.
- Edzo. E. P.
- Regretabil Ido. E. P.
- Ex nor movement.
- C.E.L.I.A.
- Cosmoglotta
- Abonnamentes, contributiones e subventiones por Cosmoglotta.

endif::original-tocs[]

// Li psicologic e sociologic caractere del lingues {{{2
=== Li psicologic e sociologic caractere del lingues

// Li sociologic caractere {{{3
==== Li sociologic caractere 

In nr 39 de Cosmoglotta yo volet monstrar, que si on vole constructer un lingue
secun rationalistic principies e ne conform al existent psichic natura
homan, on deve unesimmen transformar li psichic natura de homes por far
possibil li function de un tal lingue. Si on vole p. ex. mecanisar li
lingue, quam cert mundlinguistes aspira, on deve anc mecanisar li homan
psiche.

Nu, in li sam modo, un lingue ne posse esser vivicapabil, si it es
constructet de pur gramatical vispunctus, abstraente e renunciante del
social conditiones e cultural, historic e estetic valores. Nam un lingue
es «in eminent maniere un facte social», quam dí prof. Meillet. Si on ne
atente li real existent cultural e historic fundamentes por un lingue
international, on es fortiat crear un special fundament por it, un
propri social vive. Esperanto vive nu su pseudo-vive mersí al entusiasme
de su adherentes. It es su social fundament. Ma ples supposir, que ti
entusiasme evanesce, tande anc li social base de Esperanto va evanescer
samtémporanmen. It va cessar viver. E si ne plu temporan, to va eventer
quande li lingue vell esser oficialisat, obligatori. Oficialitá morta
entusiasme.

Ma un linguistic entusiasme es ínsuficent fundament por un lingue. «Li
lingue natural recive del vive individual e social, de quel it es li
expression, caracteres fundamental de su function e evolution» (Bally).
Li max necessi condition por un lingue es li existentie de un comunité
de homes, quel subtene li lingue. Ti social fundament da nutrition e
developation al lingue, altrimen it vell esser quasi un plante sin
radicas. Tal plantes ne existe, e lingues sin radica in li realitá ne
posse viver. «Chascun lingue, in chascun periode de su historie,
expresse li conceptiones intelectual corespondent a un dat statu social
e constitue li inventarium de conossenties -- idés e objectes -- de
homes, queles ha parlat it» (Dauzat).

// XXX NOTE: li marca original de págine -34- esset in li sequent
// paragraf:

It es clar que li corespondent societé cultural por un lingue
international ne posse esser altricos, quam li comunité de ti nationes,
queles besona un tal lingue, e que un tal lingue posse exister solmen si
ti nationes have un international communication e un comun cultura.
Inter individues e nationes de different culturas o inter tre primitiv
tales con minimal cultural besonas es possibil auxiliari lingues de tal
tip quam Pidgin-English, Beach-la-mar, Chinook, Lingua Franca, etc.
queles es null cultural lingues, ma povri surogate de lingues,
predestinat a desaparition
in sam gradu quam li primitiv indigenes apropria se plu alt cultura. Li
famos sociolog prof. G. Landtman raconta un anecdote: Un yun angleso
ariva de London a Hongkong. Il visita un altri angleso. Li chinesi boy
aperte li porta. «Missus see?» Li response del chineso: «Excuse me, sir,
I don't understand Pidgin. Don't you speak English?» Un primitiv,
barbaric lingue es possibil solmen inter barbares, t.e. homes, queles ne
possede o queles ne aspira a civilisation. Homes con ambition ne vole
babillar quam infantes.

E it sembla me que on nequande va posser fortiar (per quel medies?)
civilisat homes parlar quam barbares.

// XXX TODO: Confirmar «nationes del occidente» (originalment
// «nationes del occ.»):

Un lingue international auxiliari por li cultural nationes del occidente ne posse esser
altri quam un lingue reflectent lor cultur. Un masse de practic, natural
e cultural factores acte quam linguistic formativ e limitativ potenties:
historic, politic, geografic, economic, estetic, etc. Determinativ va
esser li besonas e customes de ti nationes del Occident, lor, e ne ti
del altri civilisationes, antic o oriental, de negros o papuanos, -- ma
anc ne li arbitrari desiras e decretes de cert individues -- Zamenhof o
Couturat…

Li lingue es necessi ne solmen por scrition de cartes postal e privat
conversation con «samideanos», ma anc por omnidial parlada e retorica,
politica e litteratura, prosa e poesie, scientie e arte, comercie e
tecnica, etc. Do it es clar, que it deve anc esser apt satisfar li
postulationes, queles on posi a un modern cultural lingue in omni ti
branches de nor civilisation. Li lingue es li clave de un cultura, e pro
to oriental nationes quam japanesos, chinesos, turcos, hindues, etc. es
tam fervent studiantes de occidental lingues quam anglesi e francesi,
nam ili comprende, que li lingues del Occidente aperte les anc li
civilisation del Occident. Li Oriente occidentalisa se per chascun die.
Si nationalistes in Nagasaki protesta contra tal evolution, to ne
importa plu quam li cria del avies in storme. It es nu li civilisation
del Occidente, quel es li mund-civilisation e on es fortiat o aprender
it o esser victet. Li oriental popules have null propri scientie, null
tecnica. Tis es occidental, e un lingue quel vole servir les, ne posse
esser altri quam occidental.

Null lingue existe por realisar cert rationalistic principie o
idealistic tendenties. Li scope del lingue es tot practic -- reciproc
comprension inter consocios. It servi li vive.

Ma, on objecte, si un lingue international ne posse esser fundat sur logica e ration, u
noi va trovar un «fix base» por li construction del lingue international?

Li base de omni vivent lingue es li lingual usu de cert gruppe de homes.
«Lu correct in un lingue es to, quo un lingual societé postula; e errore
deviation de it -- absolut sin respect al intern valor del paroles e
formes», di prof. Jespersen. Constructente un lingue international del occidental cultura
li base de it consequentmen deve esser li international lingual usu, e
li mesura de corectitá -- maximum de it.

It es un fact, conosset de omnes, que it existe un amasse de
international paroles, i.e. li lexical material del serchat lingue international existe ja
partmen, ma latent in li national lingues. Ti facte ne solmen afacila,
ma anc predestina li final solution del problema. Li existent
international vocabularium -- cultural, scientic, tecnic, etc. paroles
-- constitue li íncontestabil base por li lingue international.

Si on ne vole, quam fa cert linguificatores -- accepter li existent
scientic e tecnic terminologie tal qual it es, on es fortia rebaptisar
li tot scientie e tecnica de Occident -- un labor de Sisifos. Util?
Possibil?

// XXX NOTE: ci esset li marca original de págine -35-

Li spiritual cultura del Occidente es de su orígine roman-grec. Noi
omnes ancor vive in li ombra del antiqui Roma. Quo ne ha significat li
roman jure por un grand númere de europan states, li roman eclesia por
nor spiritual vive? Li latin ha esset, e in cert maniere ancor es, li
patrin lingue de nor cultura. It vell esser un follie negar li historie.

Del practic caractere del lingues seque, que important es solmen to,
esque li usator de un lingue max facil posse expresser se in parlation e
scrition e es max facil comprendet del auditor e letor, e ne, esque li
númere del grammatical regules, queles un apprendent deve aprender, es
decisix o sixant. Un lingue deve esser judicat secun su practic
efectivitá, ne secun teoretic principies.

Li majorité de projectes de artificial lingues international, queles ha
esset presentat durant li ultim quinant annus, ha in general desvelat
che su autores un astonabil manca de sensu por lu real e lu possibil. On
ha judicat li natural lingues quam ínlogic, caotic, degenerat, ínapt --
assertiones monstrant clarmen que on ha esset lontan de veritá e
realitá. Chimicos e matematicos ha volet far creder, que on deve crear
lingues quasi secun chimical o algebraic formules.

In contraritá al altri projectes li lingue Occidental monstra un clar
tendentie star in intim contact con li lingual customes e sentimentes
del europan nationes. Ne solmen li ver natura del lingue ma su real
scope es ci max bon comprendet. E li social caracter de un lingue ha
esset, es, e va esser li decisiv.

[.author]
A.Z. Ramstedt

// Facilitá de aprension {{{2
=== Facilitá de aprension

Mem esperantistes qui prende seriosi li nov naturalistic direction in
lingue international e aprecia multcos in it, reprocha nos támen, que malgré semblant
facilitá comprender li lingue (almen por li educat persones de
occidental cultura), it es tre desfacil scrir e parlar it, pro li
ínregulari vocabularium e parolformation{blank}footnote:[Vide inter
altricos li critica de W. E. Collinson pri «Delphos» in
«Internationial Language» April 1927.], que pro su intern economie
de paroles li practic conossentie de Esperanto es aquisitet in plu curt
témpore; e que just li possibilitá formar regularmen derivates «per bon
diferentiat afixes» es un ínsuperabil qualitá de Esperanto, quel talmen es
superior a omni lingue international sur neolatin base.footnote:[Ma li regulari
derivates ne es international: aviadisto, senpere, alcentrigo (in
Occidental aviator, ínmediat, concentration regulari derivationes), e
li acceptet secun regul 16 international paroles ne es regularmen
derivat ma sta isolat exter gramatical coherentie qual exceptiones:
observatorio, produktiva, transformatoro (in Occidental ili es
regulari derivationes observa-t-or-ia, pro-duct-iv,
trans-form-a-t-or).]

// XXX NOTE: li marca original de págine -36- esset in li sequent
// paragraf:

// XXX NOTE: Duplic negation :( «composir un ancor ne existent e
// ne usabil necú nov parol»:

Ti argumentes posse forsan applicar se ad Interlingua de Prof. Peano, ma
nullmen al Occidental. It sembla que li artificial primitivitá de Esperanto
obtusa li sense por real e existent finesses de sentiment. Vermen a quo
es util discerner inter «redaktejo, redaktistaro, redakto, redaktado»,
queles omni es representat in nor europan lingues per un sol parol:
«redaction»,
quel sembla til nu suficent precis, proque li sense es clar del
contextu? E in casu de necessitá sempre posse esser preciset mult plu
bon e comprensibil per circumscrition: loc o buró de redaction,
totalité de redactores, activitá redactori etc.footnote:[Li
predilection a long composites con special nuancies es un specific
caractere del lingues de primitiv popules.]
Ma just li parol redaction,
existent in omni principal europan lingues til li Russ, ne existe in
Esperanto{blank}footnote:[Li nov introductet redakcio sta exter
grammatical conexe con li radica redakt.],
e vice posser utilisar un conosset parol (ultra to absolut
regularmen derivat in Occidental), on deve chascun vez composir un ancor ne
existent e ne usabil necú nov parol secun li tre special nuancie. Esque
to es facil e economic?

Ma in altri casus pro mancant diferentiat adjectivic sufixes un sol
parol deve expresser tre diversi senses, sovente totalmen ne precisibil
per li contextu, p. ex.: paca kongreso. Ca to es D friedlicher Kongreß o
Friedenskongreß?

Li possibilitá formar per li sam affixe un masse de paroles con paralel
sense es certmen un avantage in un lingue, ma it relate solmen nov
conceptiones ancor ne essent in li subconscientie del parlantes. In ti
relation it es tre significativ que sr Collinson por subtener su tese
cita li lingues gaelic (welsh) e finn, du lingues durante long témpore
isolat del europan progresse e solmen recentmen posit in li necessitá
producter un quantité de nov paroles por nov conceptiones queles ha
mancat les til tande. It es do clar que ili producte les per li sam
afixe, ja usat in lor lingue, sin cuidar pri ja internationalisat
formes in li grand europan lingues. (flotte, biblioteca, vocabularium
etc.)footnote:[Ma anc ili ne di arbaro, herbejo quam in Esperanto ma
have autonom paroles por ti conceptiones de un propri totalité. Esque
vermen apu vocabularium (vortaro), arbaro ne vell significar plu bon D
Baumschule, F pépiniére, I semenzajo quam just un forest? Sr. Teo Jung
in su jurnal «Heroldo de Esperanto» nr. 14 scri pri li paroles
mal-bona, mal-longa etc: En la poezio sin venĝas tiu ŝajna facileco
akirita per ŝparo de tiaj preskaŭ ĉiuminute uzataj esprimoj.]
It es un processe absolutmen analog al formation de paroles por nov
coses quam che ti tribe de Central Africa, qui nomina un chapel:
cap-tegmente.footnote:[It es un nationalistic lude quel ha productet D
Fernsprecher, Finn puhelin, Eston. Könetraad por li international
telefon, e quel Esperanto nu seque ínprudentmen.] In ti sense on posse
atinger in Esperanto ancor mult plu economie, si prender quam modelle
li citat negri-idioma e li experienties atinget per pidgin-english. Ma
yo pensa que li dominia de un lingue international es un poc plu vast quam li
possibilitás de comprension per un jargon quam pidgin-english.

Ne solmen por simplic conversation con li conductor del tren o li
servitor in hotel, ne solmen primitiv necessitás de un viageante o un
colector de ilustrat postcartes deve servir li lingue international, ma anc al max alt
postulationes por li relationes de scientie, politica, comercie,
tecnica, filosofie etc. E tande li postulation renunciar a nor cultural
vocabularium in favor de primitiv «Esperanto-faritaĵoj» es vermen
naiv{blank}footnote:[Ili corresponde al fantastic mascas del actores
in teatral representationes che primitives in comparation con li
expression del visage in li modern kino-drama.].

// XXX NOTE: ci esset li marca original de págine -37-

Advere li international paroles introducte se malgré li protestes del
SAT-presse, ma nu ili es partmen duplicates de ja existent
«esperantismes», e quam ja dit sta extra del laudat regulari
construction. Un tal situation es ni economic, ni practic, ni logical,
ni rational! E it es sive bluff, sive manca de comprension asserter que
tal lingue es plu facil quam Occidental in quel omni ti international e
cultural paroles dissolue se in clar e transparent derivates del bon
electet radicas, sufixes e regules de composition.

In Esperanto on simplicmen escamota li veritá que it contene in su
vocabularium mult mill exceptiones sin minimal etimologic o logic
coherentie! Yo proposi al seniores Esperantistes prender un conosset
complet vocabularium p. ex. Bennemann, e contar li paroles queles in
Esperanto forma un exception proque ili sta extra li derivation normal, a
queles corresponde in Occidental regulari international derivates; e 2)
far li sam calcul invers por Occidental e yo paria que tal exceptiones va esser
in Esperanto 100 vez plu quam in Occidental!

On fanfarona pri regularitá del grammatica e tace pri li 10{nbsp}000
exceptiones in li vocabularium! Yo ha jettat li gante! Qui va sublevar
it? Yo attende response!

Li ulterior assertion de sr Collinson, que solmen Esperanto possede li
capabilitá formar derivates secun voluntá, es fals, proque Occidental have it
in ancor plu grand mesure, possedente apu li general anc plu specialisat
afixes, queles da li possibilitá formar nuancies mult plu precis quam
Esperanto. Ma ti richesse totalmen ne es obtrusiv e ne exclude li possibilitá
restricter li parol-quantitá til ti del nominat african tribe.

Si on vole on va posser formar anc in Occidental fratra o fratressa in vice de
sestra, o desbon vice mal, cap-tegmente vice chapel, maladitá vice
maladie, per un parol, on posse far omni íneptitás de Esperanto anc in Occidental,
si on es inept o primitiv indigen, ma Occidental almen ne fortia li civilisat
homes parlar quam infantes o indigenes primitiv.

Occidental have li max grand libertá in expression de su idés: it es
quam un lingue natural. Anc in D on vell posser parlar Bruderin, ungroß,
Kränke in vice de Schwester, klein, Krankheit, ma on ne parla talmen. Ma
hodie on usa ja in D Abteil vice antean Coupé (Abteilung). Do un tal
evolution ne es ínpossibil anc in li lingue international. Ma yo ne have li manie de
grandesse (megalomanie) decreter tal «simplificationes» al munde. Si li
munde va voler, it va far self ti usa(tion) de su lingue -- li
possibilitás existe in Occidental sammen quam in omni lingue vivent.

Li criticantes qui trova Esperanto plu facil di que ili hesita che usa de ti
o altri form in Occidental, quo ili ne senti usante Esperanto. Unesimmen on deve
constatar que Esperanto es ja familiari por ili e Occidental ínconosset.
Ultra to partmen ti hesitation veni de to que ancor ne existe plen
lexicos national-occidental (almen ja printat), e anc solmen poc
persones possede li Occidental-national Radicarium (presc nequande li
seniores criticantes).

Nu, yo es curios vider p. ex. un person qui possede un Esperanto-clave o
mem complet grammatica e quelc numerós de Esperanto-gazetes, qui vell scrir
Esperanto sin hesitation e con minu erras, quam in li sam casu con
Occidental, mem si ti person mey esser tre erudit e conossent mult
lingues!

Anc ci solmen clar e ínprejudiciat experimentes va posser monstrar li
veritá.

// XXX NOTE: ci esset li marca original de págine -38-

Pri Occidental ti experimentes es ja fat plur vez!

Mult persones, e absolut ne solmen erudites, scri e parla un
remarcabilmen bon Occidental.

Ma li duesim cause de hesitation es li íncapabilitá del majorité usar li
libertá. Ili postula ukases, ili ne vole pensar, ili save solmen obedir.
Vice self-decision e responsabilitá ili clama pri baston sur quel apoyar
se e per quel esser battet in casu de manca de discipline.

Ti libertá totmen ne postula que on deve parlar secun normativ schema
con menacie de excommunication.footnote:[Compara in Esperantujo li
boicotte contra li gazettes queles usa «Germanio» vice «Germanujo»
secun postulation del conclave del mort papa.] On mey parlar o scrir
talmen, que li comprension mutual mey esser li max perfect. E it es
clar que li conservation del omni-conosset international
orthografie{blank}footnote:[Quel támen in Occidental es absolut
in-mis-guidant, proque li pronunciation del scrit parol e sammen li
transscrition del parlat es strax clar e ne miscomprensibil.] e form
de paroles sin mascarade e sin confusent masse de ínutil affixes es un
grand avantage de Occidental.

Anc si Occidental es ínmediatmen comprensibil solmen a homes de alt cultura,
tal homes existe minimal 10{nbsp}000{nbsp}000, e just ti civilisat homes va
decider li question del lingue international e ne li strada. Anc pri li construction e
election de sistema de relvia o de ocean-naves decide ne li passageros
ma li ingenieres, industriales e altri competentes!

It es li deve de omni hom conscient contra-acter li dictatura del
strada, li ruina del cultura. Li responsabil ductores de Esperanto just
apella al voce del strada (quam ante 2000 annus li imperatores de Roma
per ti maniere ha ruinat li antiqui civilisation).

Ma on posse replicar, que li lingue international totmen ne es reservat solmen por li
erudites, qui forsan vell posser exister sin it, ma anc por li grand
masses del popules. To es naturalmen ver. Ma anc por ili un lingue quasi
natural, quam Occidental, va esser plu facil, proque it totmen ne es tam facil
por li simplic hom discerner li grammatical categories, quam on asserte
to! On save p. es. que in German e Dan lingue li substantives es scrit
per majuscules. Nu, chascun quel hat occasion observar infantes e
ínerudites va constatar li grand confusion in scrition de majuscules. Do
anc li reclam-laudat finales de grammatical categories es plu un
desfacilitá por li simplic popul. On deve sublinear anc que li
extereuropanes possede tot altri categories grammatical. Por un chines o
indian de America ili representa un grand desfacilitá. Ma in Esperanto
un fals usa del grammatical finales posse producter catastrofal
confusiones. E to es li natural consequentie del mancant precis
adjectivic e adverbial sufixes.

Anc li postulation formar self o deschifrar Esperanto-charades on ne posse
nominar facilitá. O esque p. ex. talmen commun paroles quam li
Esperantan sciigo, senpere, estro, militistara, nepre etc. es plu facil
anc por li max ínerudit simplic hom quam information, ínmediat, chef,
militari, absolut?

// XXX NOTE: li marca original de págine -39- esset in li
// sequent paragraf:

In témpores, quande Volapük esset in via conquestar li munde, li
aparition de Esperanto esset un liberation e un action de cultur, quel
on nequande va obliviar. Ma, hodie quande existe Occidental, li
ulteriori propaganda por Esperanto, quel ne ha marchat con li general
evolution, ma restat stagnant sur li sam punctu quam ante 40 annus, es
un ínpossibil
bluff e explotation del ignorant hom in li personal interesse de quelc
ductores.

It es vermen ja urgent témpore, que omni progressiv clarvident e etic
persones de alt cultura e tendentie mey uniar se circum li democratic
latin. «Occidental», quel pro manca de arbitrari regules es sempre
perfectibil in omni direction.

It es necessi aperter li ocules al misguidates per li micri capitalistic
e avid a potentie gruppe de circa 100 persones, qui chascun annu conveni
in su Esperanto-congresses, queles es necessi por enthusiasmar li «popolo
Esperanta» per festas, cantadas, dansas, flirte etc.

Li amical fratrin sentimente in ti convenidas es vermen laudabil e
simpatic, ma li cultural nivelle es miserabil. On mey solmen memorar li
fad e infantesc expositiones de P. St. in li tal nominat «Somera
Universitato»footnote:[Vide Kosmoglott nro 32.] in Geneva.

Li seriosi currentie del vive, scientie, politica, economie etc. es
absent, e nequande va esser atractet solmen per li infantin-credaci
utopisteríe, si ili ne have li possibilitá parlar pri su real necessitás
in un lingue correspondent a nor hodial statu de cultura. E li grand
joyosi masse va aprender Occidental in sam curt témpore quam nu Esperanto, ma
con plu grand cultural e civilisatori valore por ili self. E si on va
asserter que ili nequande va parlar it rect, mi va questionar quant
persones usa in just maniere li acusative?, mem ne li redactores de
jurnales.footnote:[Ples comparar li constatation de plu quam 10 casus
de fals usat acusative in un sol nr del official gazette de
«Universala Esperanto-Asocio» (Kosmoglott nr 5). Mem li redactor de «Bulteno
de Internacia Scienca Asocio Esperantista» ne save usar it rect,
scriente (nr 6, april 1927, pag. 13): lau la metodojn uzitajn.]

35 annus li Esperantistes ha luctat con bon conscientie por victorie de
lor idé e ili esset fort!

Ma nu ili deve luctar por Esperanto contra plu bon saventie e contra su
conscientie. E tal lucta nequande posse victoriar. Anc li fanatisat
masses un die va percepter li veritá!

[.author]
E{dot} de Wahl

// Mentalitá esperantistic {{{2
=== Mentalitá esperantistic

// XXX NOTE: li marca original de págine -40- esset in li sequent
// paragraf:

In «La Progreso», Oficial organ del Tchecoslovac Esperanto-Association,
marte 1927, sub titul Rememorajhoj pri la unua tempo de Esperanto O. D.
Ribaulb raporta (traduction ex Esperanto): «Li max interessant epistul
de Dr. Zamenhof, quel es in li colection de «Espero», datat 1889,
contene li confession quel jetta un ínatendet lúmine sur li historie de
nor lingue. In ti epistul li autor di que il ha creat li lingue --
unesimmen e cardinalmen -- por su ínfelici popul, li judeos, dividet
inter mult landes e lingues, un popul, quel denove posse esser uniat per
li lingue. Ti popul posse esser apóstol del lingue international, pro su
rol cosmopolitic e pro su historic traditiones. Con li lingue vell venir
li nov religion Homaranismo, quel finalmen deveni religion del tot
munde. Do li amore a su popul, li nationalism, ha esset li prim motor
por Zamenhof, quel adjunte
in li sam epistul: si yo ne vell firm creder que li nov religion va
triumfar, yo nequande vell publicar li lingue, quel es solmen medie, ne
scope… Quam omni fundatores de religiones, anc Zamenhof ha creat dogmas.
Omni hom es líber acceptar les o ne, ma ne discusser!»

// XXX FIXME Confirmar: «for por victoriar» -> «por victoriar»

Malgré ti conception, pri quel li estimat letor self mey judicar, it es
tre dubios que li «Homaranismo» del Esperantistes va esser suficent for
por victoriar súper li resistentie del munde non-esperantistic, essent
in aplastant preponderantie. In ultra li homaranistes in Esperantujo
self es solmen un micri minorité, contra que ti homes quel vole usar li
lingue pro purmen tre practic scopes, deveni sempre plu mult, talmen que
li organisationes ja deve prender radical mesuras contra li
excrescenties de ti direction (vide p. ex. Pilorio in «Esperanto»,
april).

A{dot} Jofre scri in «Amerika Esperantisto», marte, pri li partiprendentes
de Esperanto-curses: «Sive ili suposi que li atinget saventie sufice por
interchange de cartes postal, sive ili pensa que lor cap ne es apt por
ulterior studia. Ili anc posse esser instigat a abandonar li comensat
studia, quande ili trova, que Esperanto ne oferta hodie suficent practic
profite.» E per li intern valore cultural e educativ del lingue on anc
ne successe capter les, pro que it es null. Talmen it es comprensibil
que li ductores sempre demanda perseverantie e «sinofero»
(self-sacrificie) del propagandistes.

// XXX TODO Confirmar esque «fair» es anglesi (dunc in cursive) o
// tiperra:

Noi totalmen ne condamna li fair utilitarisme, pensante que sub li
actual circumstanties li Lingue International va introducter-se
unesimmen solmen in comercie, tecnica, scientie, radio e céteri trafica.
Poy, quande it es aconosset e oficialisat generalmen quam lingue
auxiliari, it va conquestar poc a poc, sin sucusses e revolutiones, li
céteri dominias spiritual, bell litteratura, arte, religion etc. Pos que
it va har monstrat su vivicapabilitá, li lingue auxiliari va devenir
universal e vivent lingue del Occidente e forsan del tot munde. Ma tal
successiv introduction e natural evolution es possibil solmen per un
lingue inter-national del tip de Occidental, basat sur li dominant
cultur-paroles occidental, e ne per atrusiv imperialisme de un
artificial jargon extra-national de isolat secta quel continualmen
discrediter li idé del lingue international.

In su libre «Delphos» Miss S. Pankhurst cita un judicie de Liga de
Nationes pri Esperanto: «LdN caus reciver votas pro adoption de Esperanto
i{dot} a. 1923 nomina un comité por studiar li lingue. Li raporte del comité
presentat per prof. G. de Reynold (Bern), declara Esperanto quam
barbaric, sin precision e su usation efecte e cause de decadentie
intelectual.»

Existe centes de tal opiniones de competentes contra Esperanto. Ma li
Esperantistes tace pri ili e dura nominar nos, qui proposi un lingue apt
e acceptabil, nocentes del idé.

Támen li fiascos ne posse desillusionar li fanatic apóstoles del
novreligional lingue. In vice retirar se e aprender in quel maniere on
posse esser plu util a digni cose, ili aperte nov campanie de bluffs e
mistificationes.

// XXX NOTE: li marca original de págine -41- esset in li sequent
// paragraf:

Cúlmine de menties (o «sinofero»?) pro la «sankta afero» es un
Esperanto-prospecte de Steyrermühl-Verlag, Wien, u dr Pfeffer scri: «E.
trace li linea medial del europan lingues. It es plu educativ e ligativ
quam quelcunc lingue, pro que it doce al europanes lu comun in lor
lingues! Li studia de E. have un extrem plu alt valore educativ quam ti
de un altri lingue, pro que on apropria se per it lu comun e essential
de omni europan lingues e un
ampli conossentie de extran paroles!» Ti ci teses sembla esser copiat de
un Occidental prospecte. Quasi por demonstrar li gross duperíe, on trova
sur li reverse del folie un excerpte del «malkara Esperanto-Wörterbuch
der Wiener Tagblatt-Bibliothek» con sequent «bon medial europan»
Esperanto-paroles: flegmo, fokuso, fondus, bazo (base), aldono, sindono
(devotion), malinklino (aversion), sciigi e konigi (anunciar), alveno,
alteriĝi (aterrar), kaŭzo (cause). Quant coruptiv e «malinstruanta»
Esperanto in fact es, noi ja suficent vez ha demonstrat. Esperanto es apt
solmen por misusar li extran paroles; p.ex. un laborero in Vienna hant
frequentat un Esperanto-cursu, ne adplu esset capabil usar les rect; il scri:
perfektigieren, rezervieren etc.

// XXX FIXED: «resolutiones por» -> «resolutiones por un».

Malgré li amasse de simpatic resolutiones por un lingue international, null neutral
congresse international til hodie ha factmen usat Esperanto quam medie de
intercomprension, quo constata li director del «Universala
Esperanto-Asocio» mem, in «Esperanto», marte. Por _antaŭenpuŝi_
(propulser) li afere in ti direction li stab general del _verdaj
kavaliroj_ arangea un nov experiment: Li esperantistes self fa un
«neutral international congress» de pedagogos in Praha, pasca. E ili
fanfarona tra li presse dial: «Por evitar tedant traductiones, on
interpreta li discurses solmen in Esperanto.» Talmen demonstrante li
semblant difusion e usabilitá de Esperanto, on proposi li metode anc al altri
international congresses. On nu ne postula que li delegates mey aprender
parlar Esperanto. Ili ples studiar li lingue solmen durant ne mult hores til
que ili posse comprender. Ma anc to ne va auxiliar, nam li delegates anc
va mem ne aprender comprender li lingue durant li curt témpor. Támen ti
ci metode es strax usabil in Occidental, comprensibil al majorité del
delegates sin studia anterior. To es atestat ja sovente, p.ex. per li
Occidental-discurse córam german societé in Hôtel de France, Vienna
(vid. Kgl nr 37).

Ma pro quo on ne aprende Esperanto? To es li question anc de sr. van den
Brock in «Heroldo de Esperanto» nr 13. Sr. B. ne comprende pro quo
comercial firmas ne employa esperantistic correspondentes por extrania.
Il ha scrit in Esperanto a un grand firma in Hamburg, demandante un oferte.
Li firma respondet que on ne comprende Esperanto e on peti scrir german o
hollandés. Nu, un de nor colaboratores, comendante un scrimachine in
Berlin, ha scrit li tot corespondentie in Occidental. Il ha recivet
prompt su machine; do li liverante ha tre bon comprendet, sin antey
aprender li lingue o mem ingagear un special correspondente. Ma sr B. in
«Heroldo» proposi fortiar omni exporteros aprender Esperanto o boicotar
les. «Quande ne sufice li rason, on prende li baston.»

Li esperantistes besona li ateste del Union Telegrafic, que Esperanto es un
«clar» lingue, pro que ili self ne audaciat creder to. Ma on accepta
telegrammas in Occidental sin haver un ateste, pro que omni hom educat
comprende les e self constata que Occidental factmen es un clar lingue.
Dictatura, oppression e fraude besona decretes e policie: veritá e
libertá fa sin ili.

// XXX FIXED: «beson a» -> «beson a un»:

In «Arbeiter-Esperantist», april, on scri: «Li masse quel noi vole
ganiar por li Esperanto-moventie, es presc solmen avid a sensation. E noi deve
max possibilmen utilisar to.» Nu, Occidental recruta su unesim adeptes
ex ti homes queles have serios beson a lingue international, i.e. queles ja sta in
international relationes sive litterari sive personal. Pos ti elite de
eclarat pioneros va sequer li grand masses, aconossente li utilitá de
Occidental, spontanimen, sin bluffas, sin sensationes e sin «putches».
Por li bene del homanité.

[.author]
Engelbert Pigal

// XXX NOTE: ci esset li marca original de págine -42-

// Antipodes {{{2
=== Antipodes

In Mondo nr 4 es publicat un articul de I. H. Nemo quel proposi un
efectiv reforma de Ido, i. e. eliminar li finales -o in substantives
concret e -as in li verbes fundamental. Su argumentes por un tal reforma
es decisiv e tre habilmen citat. Il precise in su unesim frase un idé
quel anc noi sempre ha sublineat. Il di: «Li maximal facilitá, mesura de
perfection de artificial lingues, til nu esset considerat presc solmen
sub relation al aprendentes. Ma plu on exfortia far de Ido li lingue international
practicmen usat, plu ti unilateral facilitá por aprendentes deveni un
principie errorosi».

Interessant es anc su opinion coincident con ti de Julian Prorók, que li
decision definitiv ne va esser fat del mundlinguistes, ma de ti persones
qui va besonar li lingue. Il di que un die o altri li international
organisation del laboreros va dar al lingue international sive un catastrofal batte,
sive definitiv victorie.

«Ili simplicmen va sentir li beson de un lingue international e accepter ti instrument
quel es tot pret e oferta li max grand avantages.»

To es sin dubita tre ver. It va depender de to, ca Paneuropa o li
Triesim Interantionale va electer. Yo támen ne pensa que to va esser
Ido. Li sol possibil election e inter Esperanto e Occidental, nam presc li
sam simplificationes proposit de Nemo on posse far anc in Esperanto e tande
li chances de Ido es denove diminuet. Li reformas de Nemo es li unesim
batte de martelle. Va sequer altris pri li derivation, pri li tot
conjugation e pri li fals logicalitá. E quo tande va restar? E quant
témpor resta nos ancor til li final election? Esque it ne es plu bon
strax accepter Occidental quam denove comensar li fars de Achilles, quel
nequande posse atinger li tortuga?

Interessant es anc quo sr. N. di pri li eufonie: «Li til nu absolut
manca de substantives finient per consonantes ha fat Ido tro molli, tro
exclusiv feminin. Per … (li nov regul) … noi vell crear un tot grand
categorie de substantives plu «vivent», plu fort e plu dur, e qui vell
posseder ti masculinitá tam per su form, quam per su
sense.»footnote:[Anc sr. G. K. Richardson scri pri ti tema in «Mondo»
sub titul «Ido-Verso»: «In Ido li desfacilitá es trovar suficent mult
paroles finient per síllabes accentuabil.» -- Red.]

Do anc in ti relation un aproximation ad Occidental! To on deve
sublinear por special joya de fundamentistic idistes qui trova
Occidental cacofonic!

Apu ti clar e prudent articul in li sam nro de Mondo es publicat un plen
de ignorantie dilettantic articul de Dr. Talmey, probabilmen por plu
sublinear li luminositá del unesim. Li redactor nomina Dr. T. un «expert
filologo», probabilmen per ironie.

// XXX NOTE: li marca original de págine -43- esset in li sequent
// paragraf:

In ti articul «Lexikologio de Arulo» (tal es li nómine del nov Idido, un
apoteose de scolasticitá) noi vide que anc in su logica Dr. T. severmen
contradí a se self in chascun passu. Il contradí al principie nr II «Li
original paroles deve esser maxim international possibil». Li parol
verdar {equals} D werden, F devenir, contradí al principie III: «un form deve
reciver li comun international signification, ne un altri!» Nu li form
verd es conform al parol F verg A green, e ne a D «werden», quel anc ne
es international. Yo cita ancor quelc altri «international» paroles de
Arulo: termato, gresar, erastanti, noturizar, arkíatro, arkto (ne arctic
ma F étroit D eng), axino, barno, bizoniar ne parent con bison),
borno (ca D Born o F borne?), qui save to sin explication, e quel logica
vell auxiliar nos ci, si ne li «sic volo, sic jubeo» de Dr Talmey?

Si in un lingue monstra se talmen divergent flutiones quam li du supra
monstrat, it ne va posser longmen subtener tal tensiones e va crevar
bentost.

[.author]
Faun.

// Duplic consonantes e arcaismes {{{2
=== Duplic consonantes e arcaismes

// XXX TODO: Marcar paroles, etc.:

In «Mondo» nr. 5, sub titul «Arkaismo e L.I.», honorat canonico Jules
Gross inter altricos pena pruvar que li ortografie de Ido es plu modern
quam ti de Occidental. Startante del observation que presc null hom
pronuncia p. ex. li du m in «immens», il monstra li desfacil
aprensibilitá del duplic lítteres in francés. Ti consideration til cert
gradu es rect; e just pro to li scrition de duplic consonantes es
facultativ in Occidental in casus u ili have null signification apart.
Noi nequem fortia scrir du t in regretar, du m in comun, du r in
coresponder, du b in abate, du p in aprobar, du l in colaborar etc.

Li nov german ortografie demanda li fonetic scrition «Akzeleration». Ma
ancor hodie in scientic literatura on usa li antiqui scrition plu
international «Acceleration». Similmen on ancor ne va interdicter al
scientistes in Occidental scrir: physica, autochthon, opposition,
ellipse etc. Por atinger cert scope it es plu sagi dar ne principies
imperativ, ma directives. Ti qui hodie ne posse far li grand salta, va
sequer deman.

Támen on apen va posser abolir li duplic consonantes totalmen. Presc
omni europan lingues (de Portugal til Russia) usa les precipue

- por marcar curt vocales (quam in german: ball, stopp etc.), quo sr.
  J{dot} G{dot} omisse mentionar;
- por discerner divers paroles (in Occidental: casse: casu, currer:
  curar, cann: cane, cusino: cussin, car: carre. Ido ne posse adopter
  ti international paroles e vole fortiar nos usar li «modern»
  deformat: kaso: kazo, kurar: kuracar, kano: hundo, kuzulo: kuseno,
  kara: charo.  Mem li Hispan distinte: _carro_ e
  _caro_{blank}footnote:[In hispan li pronunciation de «rr» e «r» es
  diferent in ti paroles: li digramma «rr» sempre representa li foneme
  /r/, e es usat solmen ínter vocales; li líttere «r» in ti position
  medial, e ne ante «n» o «s», representa li foneme /ɾ/. Note del
  editor digital.]!);
- por discerner s fort de s leni (Occidental: masse, tasse, mission,
  rasse e rose, fase. Ma Ido: maso, taso, misiono, raso e rozo, fazo
  etc. à la Esperanto).

// XXX TODO: Confirmar corection fat: «Academie de» -> «Academie del»:

In ti 3 casus li scrition per duplic consonantes es obligativ. Ma in
general on max aplicar hodie in Occidental preliminarimen li facil
regul: «In dubita ples scrir un consonant!» To es tre simplic e ne
imposi studia durant mult annus, quam on vole far creder. Ma it es
possibil que li futuri Academie del Lingue International, fundat p. ex. per Liga de
Nationes, va decreter un altri ortografie, minu liberal, sive plu
etimologic e historic sive plu fonologic e mecanic. To va depender anc
del actual flutiones in li lingues national.

Sr. J. G. declara que li duplic lítteres vale solmen por un muséo
archeologic, e ne por li vive modern. Ma li tal-nominat «modern»
ortografie de Ido certmen vale excellent quam un labirinte, per
exemples:

- tuberkloso e metamorfoso apu poroza e filozofo
- resonar e sidar apu prezidar e rezidar
- solvar, resorbar e nesolventa apu rezolvar
- servar e konservar apu rezervar
- resektar e konsistar apu rezistar.

// XXX NOTE: ci esset li marca original de págine -44-

On vide qual abstrusitás resulta si on ne respecte que un lingue con
essentialmen romanic parol-materiale ne posse esser scrit per ortografie
polonés.

Quant on senti li manca de marcation de curt vocales mem in Esperanto,
to monstra tre visibil li excellent redactet jurnal Unuigita Tuthomaro
(Uniat Homanité) in Hamburg, quel quáncam essente ortodox
fundamentalistic, sistematicmen usa li duplic consonantes, mem plu
sovente quam Occidental e malgré li acusa de letores, que it retarde li
«venkokuro» de Esperanto.

Li historie del scientie de lingue international monstra que li evolution desde Volapük
til li max recent sistemas es in direction a plu grand internationalitá
e naturalitá e minu arbitraritá e artificialitá. In Occidental es
atinget li maximum possibil. Ne conservante antiquat formes latin charta
(paper), copia (abundantie), equo (cavalle) quam Interlingua de prof.
Peano, ni compilante hiperlogic caprioles savigar da olua registragisto
(informar su registrator) quam Ido, li lingue Occidental marcha li
medial via aurin. Abstraente de su derivation-metode mem plu
elefantiastic, Ido esset forsan plu modern quam Esperanto; to es ante 1922.
Ma hodie, sr. J.G., pos aparition de Occidental, Ido es arcaic!

Li fonetic radicalisme in Esperanto-Ido, quel detrimenta li etimologic
coherentie del paroles e just pro to anc fa desfacil li
aprension{blank}footnote:[P. ex. li perhorrescet historic «aphel» es
etimologicmen plu transparent quam «afel», in quel es efaciat li
coherentie con «peri-hel». Solmen li adept save que li Esperanto-Ido
klorofilo es chlorophyll e ne chlororphil. Li Italian ha tant consumat
apt e act, radicas genuin e completmen international per su derivates,
que it hodie have solmen li un parol atto por li du significationes
disparat.], es un tre riscant lude: nam on ne save que li publica va
acceptar it o ne. Occidental ne presenta se quam miraculos medie de
intercomprension quel vole reformar e revolutionar li inradicat
natural customes de pensada e parlada. Li Occidentalistes suposi que
un putch à la Esperanto hodie ne va sucessar. Ili demanda del publica
null utopic concessiones, e presenta solmen ti modest programma: un
lingue international. Al introduction de lingue international ja opposi-se tam mult
obstacules extern, que it es frivolitá augmentar les intern de nor
camp.footnote:[Ti thema es tractat plu detalliat per mi discurse in
Praha «Pro quo noi propaga Occidental?» Kosmoglott nr 36.]

Esque ne anc sr. canonico J. Gross comprende que li firmi terra del
evolutionisme natural per Occidental es plu secur quam li hasard-lude
del temerari «putchistes» e fals «modernistes»?

[.author]
E{dot} Pigal

// Delphos {{{2
=== Delphos

// XXX TODO: Confirmar formate del libre-titul:

«The future of international language» by Sylvia Pankhurst.

// XXX FIXED: «L.I. movement» -> «movement del lingue
// international», change necessi pos expander «L.I.».

Un nov curt historie del movement del lingue international, 95 págines in octave, aparit in
li anglés series «To-day and to-morrow», propaga li idé del lingue international, e quo
es simptomatic, ne por Esperanto ma por Interlingua de Prof. Peano.

De un populari edition on naturalmen ne posse postular absolut scientic
profundore e ínpartialitá, quel es viceat per publicistic verve.

// XXX NOTE: ci esset li marca original de págine -45-

Pri li erras in li exposition de Esperanto noi ne vole expander nos ci,
to ja es fat in un critica in «International Language» April 1927, pag.
93 per Mr W. E. Collinson. Sammen pri li altri lingues criticat:
Volapük, Ido, Romanal, Universal, Medial. Ci noi va solmen curt
considerar li critica pri Occidental. It contene 50 lineas, ma por
refutar omni erras, miscomprenses, íncorect assertiones etc. compresset
in ti 50 lineas it vell esser necessi scrir almen 500 lineas.

In general on posse dir que Occidental es criticat max mal e max ínjust.

Secun Miss Pankhurst Occidental es un «partially a priori amalgam». Quam
«purmen apriori» ella nomina li formes «fe», «vell». Ma in un frances
dialecte on di justmen: _il fe remesser_, e «vell» es latin _vellem, velles,
vellet_ {equals} angles _would_ e usat in sam maniere. Si «fe» e «vell» es apriori,
tande in li laudat Interlingua li auxiliari del preterit e anc es tal,
proque in veritá it es un prefixe in li grec verbes, ma in Occidental li
«juxtaposition of words from various languages makes a discordant
impression». Tamen in Interlingua to es permisset, e mem li usation de
extran prefixes quam separat paroles. It sembla grotesc si un anglesa
parla pri «discordant impression» per usa de paroles de divers lingues!
Li autoressa oblivia que in li lingue Angles ti «discordant impression»
deve esser ancor mult plu desagreabil proque Occidental es centvez plu homogen
quam angles, e si un lingue national representa un mixtura de max divers
lingues, on ne posse criticar to just in un lingue international.

«Curious features are n' to indicate ny …». Tamen it existe similmen
in hispan, polones, slovac e tchec.

Ella critica li usa de duplic consonantes in Occidental. Ma che sr Peano ili ne
es remarcat!

// XXX TODO: Sublinear «correctly», secun li note original:

«It is strange to introduce a synthetic perfect … fe {equals} did,
and hav{blank}footnote:[Un tal auxiliari ne existe in Occidental.]
{equals} to have. Fe is in part used like the English did; but in English,
of course, did is used «correctly» (nor sublineation) only in the
negative and interrogative. To employ it in the affirmative is
colloquial, if not vulgar».

Ti rasonament ne es convenent! Occidental ya ne es Angles, ma mem in
Angles it es «colloquial e vulgar», do justificat in un lingue international si it
generalisa un bon regul. E esque in Angles on ne have anc li formes «I did
not see» e «I have not seen»?

Formes citat, quam «me fe cantat» in Occidental ne existe. In li texte ex
Kosmoglott citat in li libre es pluri printerras misguidant.

It ne es tuchat lu fundamental nov, inaugurat in li mundlingual movement
per Occidental, i.e. su mirabil metode derivar regularmen omni
ínregulari international paroles de latin orígine, e su profund cultural
e pedagogic valore in li cristallin clar analise del conosset, ma ne
comprendet del popul-masses international scientic paroles. Per ti
cultur-action, Occidental va esser un del max efectiv medies por
destructer li mures inter li erudit latinistes e li «profanum vulgus» e
talmen apporta su lepta al mitigation del sempre crescent lucta de
classes, durant que Interlingua es solmen por latinistes e conserva omni
ínregulari derivationes.

Malgré li grav mancas del libre del estimat Miss Pankhurst noi saluta li
aparition de ti publication just in li moment quande li munde plu e plu
immerse in li suggestion que Esperanto es li mundlingue.

[.author]
Julian Prorók

// XXX NOTE: ci esset li marca original de págine -46-

// Monario {{{2
=== Monario

// XXX TODO: Confirmar titul del libre e marcation de paroles:

Interlexico del lingue arico-semitic.
Monario-italiano-français-english-deutsch de Aldo Lavagnini, Roma 1926.
-- Vermen on ne posse dir per quel rasones li autor es ductet ad
introducter radicas ne international grec, arab, sanscrit, russ etc.
sembla anc esser paroles negri-somali e tamil p. ex. ibar {equals} comprar. Ma
proque ne existe lexicos national-monario on ancor ne posse usar ti
lingue, tre desfacil a comprender ye unesim vide. Qui va saver p. ex.
que xar {equals} tsar, e {equals} forsan, zanho {equals} mercur, zazar {equals} agitar, wienco =
scientie, weptro {equals} sceptre, kamar {equals} amar, udo {equals} aqua, etc. …? Li
german traduction es fat tre ínsuficentmen. Visibilmen li autor ne
conosse ti lingue, proque li lexico abunda ye erras e tal paroles quel
ne existe in german, ni mem quam parol extran, quam p. es. skiuren por
Eichhorn, handgeben por einhändigen, Flösse por Floß etc. E paroles
german quam Konscius, vituperieren etc. totalmen ne existe. Russ doroga
significa «via» e ne «car». Do secun ti provas on ne save si on posse
fider al paroles sanscrit, tamil, arab etc. Talmen it es regretand que
anc li scientic valore es problematic.

Li edition es luxuos e elegant e con portrete e autogramma del autor.

Támen li productivitá e diligentie de sr. Lavagnini es vermen admirabil.
Apen su Interlexico por Italiano-Français-Englisch-Deutsch es editet, il
comensa ja de nove editer un nov plu detalliat lexico in 23 lingues:
latin, grec, antiqui, sanscrit, hebreic, italian, hispan, portugales,
frances, angles, german, holandes, sved, russ, sudslav, arabic, du indic
lingues, persic, turc, magyar, finnic, japanes, chines.

Ha aparit quar págines til «absinco {equals} absinth». Un tal lexico conspectiv
vell haver un eminent sciential valore, si it vell esser fat con
conossentie e secun sciential metodes e sr Lavagnini vell posir se un
monument índelebil, si il vell perfinir ti grandissim ovre con li
necessi precautiones, i.e. it deve esser sin grav erras, e to postula un
tal conossentie de lingues, quel sr L. visibilmen ne possede. It ne
suffice prender li 23 lexicos e prender del ta monstrat pluri paroles un
de ili ad libitum quo ducte ad absurditás. Sr L. mey assecurar se li
colaboration de national lingue-conossores, qui conosse almen 4 -- 5 del
nominat lingues por posser controlar li plu precis sense del parol,
altrimen va evenir tal cose, que per superficial examination yo ha
constatat in li quar págines con 47 paroles ne minu quam 31 erras, li
max mult de queles es originat per ínconossentie del lingues, e solmen
poc per print-erras. p. ex.: ABANDON (D Verlassung ne existe), ABBATAR
(ne D schlagen ma niederschlagen, R ne svalivat' ma nisvergat),
AB-HORRAR (R imet' have li sense haver. Probabilmen in li lexico ha
esset imet' otvrashtchenie {equals} haver horrore!), ABJEKTO (ne es D niedrig,
R níchtojnyi ma D verworfen, R gnusnyi, niskí).

[.author]
E{dot} W.

// Edzo {{{2
=== Edzo

Pri li orígine del Esperanto-parol edzo (marito) li «linguistes», in
«Heroldo de Esperanto» nr 60, 2 etc, denove rupte su cap, por trovar it in grec
zoon, zeugnumi, zugon etc. Li nov «verd» generation do ja obliviat que
Dr. Zamenhof ha explicat ti misterios radica in un epistul a sr. Boirac
(vid. «Progreso», 1914, nr 74, 75).

// XXX NOTE: li marca original de págine -47- esset in li sequent
// paragraf:

Dr. Zamenhof ha prendet it de D Kronprinzessin, quel il transscrit per
kronprincedzino, concludente que li finale -edzino have li sense de…
marita, ex quel il derivat li parol edzo por marito, pos
subtraction de -ino, sufix por lu feminin.footnote:[Li originari
signification (just conservat in Occidental) del sufix -in es:
descendent, provenient, consistent de… (p. ex. argentin, marin,
alpin, canin, cristallin, serpentin, rubin, maltin, bernhardin, platin
de S plata {equals} argente etc.).] Analog il derivat: fraŭlo
(garson) de fraŭlino (garsona e senioretta junt), kuzo (cusino) de
kuzino (cusina)

On ne posse suficentmen admirar ti «logica», memorant a li «antediluvial
scientistes» quel ha explicat li etimologie de A monkey (simio) per
«creatur quel, hant manqué (mancat, fallit) devenir un hom, ha devenit
un simio».

Dr. Zamenhof arbitrari ha attribuet al -essin li signification de
marita. Nam Prinzessin (sam quam Äbtissin, Diakonissin etc.) ne deve
esser maritat, quáncam Kronprinzessin es sempre li marita del Kronprinz.
To es li motive pro quel Dr. Zamenhof (con intention o sin) startat de
Kronprinzessin. Ex ti ci unic casu, fals interpretat, Dr. Zamenhof deductet li
pseudo-radica edzo. Talmen li element ess (quel naturalmen have li
sense: fémina, specialmen ligat con oficie o dignitá etc, p. ex.:
directressa, actressa) prende arbitrarimen li sense de marito! On ne
posse monstrar plu clar li metode capricios, e li procede presc pueril,
quel li autor de Esperanto, li venerat Majstro de nor demí-fratres, ha
aplicat in li construction de su lingue.footnote:[Ples admirar anc li
Esperanto-paroles ega (grand) e estro (mastro), queles es resultat per
amputation de G m-ega e IS ma-estro, e -ingo de D R-ing (annel) por
«portant», p. ex. kandel-ingo (candeliero), cigar-ingo (cigariero).]
To totalmen es simil al
procedes de fabrication de Volapük.

It es sovente interessant e emotionant penetrar li mente del grand homes
e li secretes del genie. Noi nequande nega li merites ínmortal del
creator de Esperanto por li idé del lingue international, a quel il ha sacrificat su vive.
Ma per un tipic exemple sol on posse sondar li misterios profundesse del
genie linguistic, quem li «fideluloj» ciecmen admira e adora.

[.author]
E{dot} P.

// Regretabil Ido {{{2
=== Regretabil Ido

In «Mondo», li oficial organ del Ido-Akademio, nr 8, G. V. proposi
abolir li mediat verbal derivation denominal, i.e. li sublim ovre de Dr.
L{dot} Couturat e li parte laudat del adeptes quam li max splendid de Ido,
pro su logica. On discusse vicear li formes plulongigar, ekterigar,
enkarcerigar per alongar, ekterar, enkarcerar etc.!

In «Mondo» nr 7 sr. de Beaufront, li autor de Ido, scri: «Sintezesez
esas kontreregula pri ke sintezar ne darfas existar en Ido. Sintezo esas
nomo, ne verbo.» Ho no, sr. de B., secun vor regretat collego Dr.
Couturat, li spiritus rector del Delegation, sintezo have radica verbal
e sintezar existe in Ido, sam quam analizar, placar etc.! Ples consultar
p{dot} ex. li «Kompleta Radikaro Ido-D», 1919 (composit de F. Schneeberger,
ex-presidente del Ido-Akademio e K. Feder, ex-secretario del
Ido-Akademio), u vu va trovar printat per grass lítteres li special
radica sintez-ar {equals} synthetisch behandeln, zusammenfügen (Teile zum
Ganzen; log., math., chem.). Do «la patro de Ido» ne save Ido self!

Yo sincerimen compati li Idistes pro que ili ha perdit omni su bon
spíritus.footnote:[Vid. anc mi articul «Li Ido-Akademio suspende
principies de Ido» in Kosmoglott nr 19.20.]

Ad u vu vole stirar?

[.author]
E{dot} P.

// XXX NOTE: ci esset li marca original de págine -48-

// Ex nor movement {{{2
=== Ex nor movement

Li comité preparativ del «Societé Interlinguistic» in Helsingfors ha
editet un propaganda-brochura in sved lingue: Occidental -- ett
västerländskt kultursprak de mag. phil. A. Z. Ramstedt.

«A bis Z», Mitteilungen für Scheithauersche Stenographen, Leipzig, Nr. 3
contene un articul propagativ por Occidental e Cosmoglotta. On di que li
paroles in Occidental es tam prudent electet que omni hom educat
fluentmen posse leer textus redactet in li nov lingue sin saver que to
es un idioma artificial, creat de un sol hom. On declara que per
Occidental li scope del evolution del lingue international sembla esser atinget.
Esperanto, Ido etc esset precursores. Occidental finalmen es li
satisfation de un ardent desir del homanité. Noi cordialmen mersía li
estimat editor del jurnale pro ti excellent articul in consequentie de
quel Cosmoglotta ha recivet mult inquestiones de letores pri Occidental. A nor
coidealistes ti bell exemple es recomendat a imitation.

Sr. A. Deminger fat un bon e successos discurs angles pri Occidental in
Adult School Vienna 2 april.

// C.E.L.I.A. {{{2
=== C.E.L.I.A.

Desde fundation de Cosmoglotta sr E. Pigal es tro ocupat per
organisatori labores por Occidental e il regretabilmen ne plu posse
consacrar se al responsabil e desfacil officie de secretario del Comité
Explorativ de Lingue International. Pro to il ha petit li presidente accepter su
demission. Secun proposition del direction li membres con unanimitá ha
electet sr. A. Z. Ramstedt, mag. philol., Helsingfors, Villagatan 25
(Finland), quam secretario. Noi cordialmen mersía sr. A. Z. R. pro
acception del officie e desira le mult successe in su sacrificiosi
labore. Secun til-nu publicationes de sr. A. Z. R. pri lingue international noi es cert
pri su excellent qualitás linguistic. Li nov secretario durant pasca ha
visitat sr. E. de Wahl in Reval por conferer pri li necessi labores. In
ti conferentie ha monstrat se li absolut congruentie inter li opiniones
del presidente e secretario de Celia in omni fundamental questiones quo
lassa esperar bon cooperation. Sr. A. Z. R. ja dismisset Circulares 19 e
20 al membres de Celia.

// Cosmoglotta {{{2
=== Cosmoglotta

Abonnamentes, contributiones e subventiones por Cosmoglotta.

J{dot} Ch.-Genève: 5 ö. S; H. S.-Marseille: 5,40 ö. S; H. M.-Karbitz: 2 ö.
S; H. E. R.-Kalamazoo: 0,25 doll.; A. F.-Wien XVI: 5 ö. S; Dr. K.
R.-München: 5 ö. S; Dr. S. Au.-Frankfurt: 5 ö. S; Prof. K.-Freiburg:
5,02 ö. S; J. S.-Maxglan: 5 ö. S; I. F.-St. Stefan: 5 ö. S; Schulrat L.
Sch.-Wien VI: 5 ö. S; L. F.-Bilbao: 0,55 doll.; Prof. R. O.-Palma de M.:
1 doll.; O. W. F.-Jeffersonville: 2 doll.; F. A.-Aggelby: 5 ö. S; H.
R.-Helsingfors: 5 ö. S; L. L. A.-Helsingfors: 5 ö. S; K. J. S.-Tampere:
8 sv.fr; Prof. A. V.-Graz: 10 ö. S; F. B.-Gesees: 3 RM; H. B. van W.-N.
Y{dot} City: 1 doll.; Regierungsrat Dr. M.-Rudolstadt: 5 RM; J.
C.-Kjöbenhavn: 3 ö. S.

****
Eigentümer, Herausgeber u. Verleger: Gesellschaft Cosmoglotta, Mauer b.
Wien, Postfach 6. -- Verantwortlicher Schriftleiter: Ing. E. Pigal,
Liesing b. Wien. -- Druck: G. Kanz, Liesing.
****

// Cosmoglotta A 41 (1927-07/08) {{{1
== Cosmoglotta A 41 (1927-07/08)

// XXX NOTE: ci esset li marca original de págine -49-

Organ del Association International Cosmoglotta

Consacrat al developation e propaganda del Lingue International
Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 5 ö. S {equals} 4 sv. fr {equals} 0,75 doll. {equals} 3 RM {equals} 25 csl. K

Annu VI -- Julí-August 1927 -- Nr. 41 (4)

ifdef::original-tocs[]

// Contenete {{{2
=== Contenete

- Li problema del lingue international
- Curt grammatica de Occidental
- Opiniones pri Occidental
- Fotografie de Edgar de Wahl
- A Edgar de Wahl
- Li du bases
- Interlinguistic reminiscenties
- Li ovre de Edgar de Wahl
- 40 annus Esperanto
- Cronica
- Abonnamentes, contributiones e subventiones por Cosmoglotta
- «Deutsche Briefgesellschaft» alliate de Cosmoglotta
- Kosmoglott
- Occidental-Litteratura

endif::original-tocs[]

// Li problema del lingue international {{{2
=== Li problema del lingue international

// XXX FIXED: «pos nominat» -> «poy nominat»:

// XXX TODO: Confirmar «ege» (eĝo?) in pednote.
// XXX TODO: Confirmar «ekzekuciisto»i in pednote.
// XXX TODO: Ameliorar ancor li traduction de «nepre», quel ja esset
// changeat de «absolut» a «absolutmen»; in pednote.

Li problema del lingue international
ha occupat li pensas de mult persones. Li unesim projecte, quel ha havet
alcun success es Volapük del canonica J. M. Schleyer (1881). Un grand
progress representa ja li «Lingvo internacia» de Dr. L. Zamenhof, poy
nominat «Esperanto» (1887), quel pro su facilitá e grandissim propaganda
ha atinget suficent atention in li munde. Ma li defectiv e ínnatural
formes ha evocat li critica de divers competent persones{blank}footnote:[Ples
vider Esperanto-paroles p. ex.: ĉiam (sempre), kiom (quant), malebleco
(ínpossibilitá), saneca (sanitari), kazo (casu), kaso (casse), caro
(tsar), patrino (matre), nepre (absolutmen), malbona (mal), mallonga
(curt), ege (extrem), boao (boa), firmao (firma), ekspansiebleco
(expansibilitá), ekzekuciisto (executor), aerflugisto (aviator),
senarmiliĝo (desarmation), foresto (absentie), colo (inch), fraŭlo
(garson), savinto (salvator), menso (mente), ĝardeno (jardin),
ĉirkaŭpolusa (circumpolar), deca (decent), laca (fatigat),
dekoraciisto (decorator), bedaŭrinde (regretabil), ĉeestanta
(present), anstataŭ (vice).]. Li
esperantistes ha refusat omni reformas in lor lingue e pro to aparit
mult nov projectes, quam Neutral, Universal, Ido, Esperantida, Romanal,
Latino sine Flexione, etem, Medial etc. (totalmen circa 600 projectes),
de queles Ido, un secession de Esperanto, ha atinget relativmen grand
propagation. Ma li ignoration del psicologic leges del lingues, li
ultralogistica de su parolformation ha ductet a mutilation del majorité
del international paroles, in mult casus mem in plu radical maniere quam
che Esperanto.

Li vermen practic *lingue international* deve esser comprensibil a omni
person de occidental civilisation, anc sin studia anterior. Solmen un
lingue ja hodie usabil in omni circumstanties, in comercial anuncias e
reclames, in changes de collectionistes del tot munde, in trafic e
scientie posse contentar li postulationes del comunicationes
international. Un tal lingue es
*Occidental*,
li max moderni forme del lingue international. Li analitic gramatica,
basat sur 30 annual scientic explorationes es li max simplic e facil
possibil, e per su construction representa li summation e coronation del
anterior experienties. Li regulari scientic derivation de omni
international paroles compensa li aprension del desfacil Latin.

Occidental es li democratic Latin!

Por un person qui ha aprendet Occidental, omni international sciential
paroles in lor construction natural es clar quam cristalle.

Occidental, li ovre de vive del baltic erudite Edgar de Wahl (Reval), es
publicat in annu 1922.

// Curt grammatica de Occidental {{{2
=== Curt grammatica de Occidental

// XXX NOTE: Li old ortografie (p.ex. «l'») es preservat ci, nam
// ti es un grammatica.

Pronunciation{blank}footnote:[Quelc punctus de ti pronunciation ne plu
es actual, ma ili es conservat sin change pro historic motives. Ples
consultar li actual pronunciation in modern libres de aprension. Note
del editor digital.]: Vocales quam in german, italian, hispan etc.;
«y» quam vocale {equals} sved y, german ü, frances u; «y» quam
consonante {equals} y angles, hispan; c ante e, i, y {equals} ts, in
omni altri casus {equals} k; g ante e, i, y {equals} j frances, in
altri casus quam g german; h aspirat quam in angles, german; q quam in
german e angles; s quam in frances; v quam in angles e romanic; x
{equals} ks; z {equals} ds; ch quam in angles e hispan; eu quam in
frances; n', l' tones molliat {equals} frances gn, ille, j {equals} j
angles.

Accentu: Sur li vocale ante li ultim consonante. Li finition de plurale
«s» ne have influentie al accentu. Finitiones «bil, ic, im, ul» es
ínaccentuat. In altri casus li accentu es scrit.

Declination: Per prepositiones «de, a, per» etc. Articul «l(i), un».

Adjective: Resta sin acordation. Finition ínobligatori «i».

Comparation: «Plu, max; minu, minst{blank}footnote:[Ínter «minim» e «minst»,
proposit in li unesim libres de Occidental, li practica selectet li
unesim. Vide articul «Standardisation» in Cosmoglotta B 44 (1943-03).
Note del editor digital.]»; finition -issim.

Pronomines: personal: mi -- me, tu -- te, il -- le, illa -- la, it, noi
-- nos, vo -- vos, ili -- les; possessiv: mu, tu, su, nor, vor, los.

// XXX TODO: Confirmar y corecter punctuation:

Verbe: Infinitive -r, Participie: pres. -nt, perf. -t. Conjugation
analitic per auxiliares: Preterit: fe, ha, futur: va, Conditionale:
vell, Imperative: ples, Optativ: mey. (Exemples: amar, mi ama, mi fe
amar, il va amar, il mey amar, mi (ha) amat, mi es amat, mi (ha) esset
amat, va esser amat etc.).

Adverbie: egal al adjective o per finitiones -men, -li. Li Negation «ne»
sta direct ante li parol negat, che verbes ante li auxiliares.

// Parolformation {{{3
==== Parolformation

Composition: direct o per vocales juntiv «o» e «i».

Prefixes

des-:: li contrari
dis-:: ad omni directiones
ín- (con adjectives):: negation
mis-:: fals
pre-:: ante
pro:: adavan
re:: de nov, ad comensa
retro:: ad dorse, in direction advers al anteyan

Nuanciant Finitiones

-a:: action, loc, témpore; commun, collectiv; feminin che viventes
-o:: concret, material, special, singli; che viventes masculin
-u:: abstract, neutri, relativ
-i:: adjective
-e:: general e eufonic

Sufixes:

a) substantivic

-ade:: multité, serie, contenida
-age:: collectives (órdine)
-agie (de verbes):: concretisation del activitá
-al'a:: collectives (sin órdine)
-ard:: mal persones
-ario:: person caracterisat per exteriori qualitá o oficie
-arium:: scientic collection
-atu:: institution o situation social o legal, anc dignitá
-da (con radica verbal):: duration
-eria:: loc de profession
-erie:: profession, afere
-ero:: person professional
-es:: inhabitant
-essa:: dignitá feminin
-ette:: negrand objectes, instrumentes
-ess:: statu, qualitá
-ia:: loc, land
-ie:: abstract conception
-iero:: portant
-iere:: contenent
-itá:: qualitá
-ité:: collectiv (totalité)
-on:: person caracterisat per intern qualitá
-or:: actent person
-ore:: statu de afecte, move
-uor:: utensile, vase
-ura:: concretisat action

b) adjectivic

-aci:: inclinat
-al:: general relation
-an:: apartenent a
-ari:: conform, servient a
-at (ad subst.):: providet per
-atr:: simil
-bil:: possibil
-ic:: essent
-in:: provenient, fat de, consistent de
-iv:: havent li efecte
-nd:: a far
-ori:: destinat a
-os:: rich in
-ut:: exuberant

// XXX TODO: Confirmar li continuation, secun ti note original:

// continuation sur pag III del covriment

// XXX TODO: Confirmar ti marca de págine:
//
// -76a-

c) verbal

-ar::
+
--
1. provider
2. usar un instrument
3. secreer
4. (de persones) acter quam
5. (de adjectives e participies) factiv
--
-ear:: status dinamic
-etar:: diminutiv-frequentativ
-ijar:: devenir, far se
-isar:: far tal

// XXX TODO: formate de passus:

Regul principal: Li radica verbal trova se per omission del final r. Li
radica perfect trova se in maniere sequent: On omisse li final r o er.
Si li ultim líttere es un vocale o consonant molliat (n'), on adjunte t;
si li ultim líttere es d o r, on muta it ye s;
in omni altri casus li reste es li radica perfect.

Li sufixes -ion, -iv, -or, -ori, -ur es adjuntet al radica perfect,
ama-r ama-t, credi-r credi-t, vid-er vis, curr-er curs, adopt-er adopt,
opin-er opin, construct-er construct. Ex ili es format li international
paroles: amat-or, a-credit-iv, vis-ion, excurs-ion, curs-iv, adopt-iv,
opin-ion, construct-or, construct-iv, construct-ion, struct-ura.

// Opiniones pri Occidental {{{2
=== Opiniones pri Occidental

// XXX TODO: Marcar citates:

Prof. Dr. phil Karl Schüppel, presidente del Esperanto-Societé Parchim:

Occidental finalmen es li sistema quel satisfá li postulationes del
scientic interlinguistica … Pos 3/4 annual studie yo ha resoluet
transir a Occidental quáncam li gigantic labore del propagation deve
ancor esser interprendet. Ma pos li aparition de un tal unic lingue
international resta nos solmen li alternative completmen resignar pri li
idé mundolingual o combatter por Occidental. Yo es pret auxiliar Vos …

Karl Scheithauer, Leipzig:

Per Occidental li scope del evolution del Lingue International sembla
esser atinget. Ti lingue finalmen es li satisfation de un ardent desir
del homanité.

Magda Hoppstock-Huth, presidente del German Section del International
Liga de féminas por pace e libertá:

Occidental es li unesim lingue international quel on posse subtener.

Prof. Dr. A. L. Guérard, Universitate Stanford, California:

Occidental significa un decisiv progress. It sembla me que ti lingue
representa un passu in li rect direction.

Prof. Dr. Albert Saareste, Universitate Tartu-Dorpat:

Yo deve attestar que in li amasse de hodial creat lingues international,
Occidental es li max facilmen comprensibil. Li letura de textus redactet
in ti lingue ne ha causat me minimal desfacilitá. Yo gratula sr. E. de
Wahl cordialmen pro ti laborfructe honorant nor comun patria e yo crede
in li progress e victorie de ti lingue.

Ivan Locnikar, Maribor:

Pos curt studia de Vor «Ucebnice» yo ha esset surprisat pri li bon
qualitás de Occidental, quel vermen es creat in spíritu europan e pro to
posse servir anc quam lingue panamerican auxiliari. Su ínmediat
comprensibilitá es ínsuperabil … Florea e prospera li grand ovre del
genial scientic nordic mann! Esse Occidental li lingue comun del Europa
futuri!

Anton Fuchs, forjero (74 annus), Wien:

It es un trist situation que on vole saturar li laboreros per li talmi
Esperanto, quel presenta les necos in direction xenolexicologic e mem
corupte lor poc saventies lingual e li caractere del propagandistes,
devente usar índigni metodes por apoyar li mal cose. Esperanto fa
ínpossibil omni serios studia de un modern lingue natural. Occidental,
in contrari, es un bon scol por preparar se por ti lingues e por
comprender li términos tecnic, li aquisition de queles aperte por li
laborero li portas al scientie e a plu alt nivelle social e cultural. Yo
va ne negliger directer li atention de ductores de laboreros al bell e
facil idioma Occidental, li Latin del Democratie.

// XXX TODO: Confirmar li signification de ti note:

// -apart folie-

// Fotografie de Edgar de Wahl in etá de 59 annus, septembre 1926 {{{2
=== Fotografie de Edgar de Wahl in etá de 59 annus, septembre 1926

(Image: EDGAR DE WAHL. LI MAX GRAND INTERLINGUIST VIVENT.)

festa li 11 august 1927 su 60-esim die de nascentie.

// XXX NOTE: ci esset li marca original de págine -51-

// A Edgar de Wahl {{{2
=== A Edgar de Wahl

A Vor 60-esim anniversarie li Occidentalistes transmisse Vos cordial
gratulationes e profund mersías pro Vor grandios e genial ovre a quel Vu
consacrat plu quam 30 annus de Vor vive.

Vu sempre con clar vide e corage persequet Vor rect via, consciente que
li idé de Occidental unquande va triumfar.

Ante 5 annus Vu publicat li principies del lingue e Vor pensas bentost
ha trovat resonantie in li movement mundolinguistic. Multes quel ja
resignat pri li possibilitá de un sistema acceptabil, con joya ha
salutat Occidental quam final liberation ex antic, steril ideologies.

Vu es plu quam autor de un lingue artificial. Li adeptes quel penetra in
li spíritu de Occidental, reconosse que ti idioma reflecte un nobil
conception cultural.

Vu es ti qui es profetisat, instructer nos parlar in li Idioma
International quel ja vive latent in nor lingues natural; Vu ha realisat
li miracul pentecostal por li homanité del 20-esim secul, quel, malgré
su progresses tecnical e civilisatori, es íncapabil intercomprender se
in un gradu adequat al actual developation de su medies de comunication
international.

Altri autores de lingue international, sin respect al majestá del vive, provat obtener
li solution per ignorar e anihilar li ja existent elementes
international e natural tendenties a mundolingue. Pro to ili til hodie
ne posset haver factic successe.

Vu fat crescer li lingue Occidental til harmonic integritá, sin alterar
o destructer li valores ja comun al popules cultivant relationes
international.

Ti trates del Lingue International da nos li firm conviction de su
victorie.

Essente idealist, Vu ne labora por ganiar mersías, honores e profite
material. Lontan del fanfaronada, Vu consacrat Vor facultás, saventies e
studias al idé far possibil per medie cultural li ínmediat mutual
comprension inter li homes del munde demanal.

Noi desira que Vu va reciver gratitude e recompensation pro Vor immens
sacrificies al homanité.

Mey esser donat a Vos ancor mult annus de vive quam consiliator in medie
de Vor disciples e pioneros quel con Vu servi al bell idé.

[.author]
Cosmoglotta

// XXX NOTE: ci esset li marca original de págine -52-

// Li du bases {{{2
=== Li du bases

Sam quam li alchemistes del medieval epoca ne trovat ti aure, quel ili
serchat, ma quelc del fundamental veritás del modern chimie, talmen it
es li ínobliviabil merite del grand e micri precursore del modern
interlinguistica, que ili in fine comprendet li necessitá constructer li
Lingue International Auxiliari ex ti materiale, quel li existent
international vocabularium presenta nos.

Ja li unesim prova introducter un lingue fundat sur ti íneliminabil
material base del Lingue International, esset mortativ por Volapük e
ductet a temporari victorie de Esperanto. Ma ti veritá esset fat obscur
per li mantenentie in li crede del autor de Volapük, que lu principal
por far li lingue facil esset li absentie de exceptiones in li
grammatica, quel extra to deve esser li max simplic possibil secun
mecanic schema. Caus to Zamenhof ne posset acceptar international
paroles, ma solmen «radicas», e talmen self destructet li material base.

Li precursores del naturalistes, quam Liptay e Lott, persistet
consequentmen in li conservation del material base, ma ili ne posset dar
un grammatica, contenent un derivation identic con ti del international
paroles. Lor lingues pro to suffret de intern debilitá e ne esset
vivicapabil.

Li ínmortal honore de har soluet ti cardinal desfacilitá del
interlingustic problema: li construction de un grammatica quel ne
destructe li material base ma subtene it, apartene al autor del lingue
Occidental, professor EDGAR DE WAHL.

Li regules queles il ha dat por li derivation del max international e
frequent verbal substantives e adjectives, es ne solmen unic e genial,
ma astonant simplic.

// XXX NOTE: li marca original de págine -53- esset in li sequent
// paragraf:

Ti cardinal desfacilitá ha provat soluer inter altris li famosi prof.
Peano per ti maniere, que il simplicmen ne ha constructet un grammatica.
It es clar, que to es ínpossibil in duration, proque li practica va
extorder bentost li formation
de nov paroles e tande on ya deve haver un derivation e li problema
demanda su solution.

Li material base ha esset tractat de Peano in un etimologisant o
antiquisant direction, quel ductet al construction de lingue Latino sine
Flexione. Contrari a it li lingue Occidental ea in un actualisant
direction, to es persistentie in li factic nu existent parol-formes.

Ti consequentie sta in correct conformitá al ínevitabil social base del
Lingue International: li actual occidental cultura, su spiritu,
postulationes e usationes. Ti base ha esset max clar e consequent
accentuat solmen de prof. Edgar de Wahl. Ínfatigabilmen il ha declarat e
explicat, que it es van postular que li europanes va retrovenir a un
pronunciation de su paroles, quel li romanos usat 2000 annus retro, que
li spíritu del international lingue deve esser in conformitá al lingual
spíritu del progresset europan cultural lingues.

Li importantie de ti social base ha esset quasi completmen ignorat del
esperantistes, queles mem ha revat pri creation de un nov esperantistic
cultura, o del idistes, queles ne ha hesitat mem pri aplication de
principies, queles sta in oposition al psicologic leges de omni
lingues.

Til nu nequi ha consacrat tant devot labor al scientific solution del
interlinguistic problema, nequi monstrat un tal admirabil clarvidentie e
índependentie del pensas, nequi presentat al munde un sistema in su
contures e su detalies tam scientific motivat e tam artisticmen
perfinit, quam ha fat Professor Edgar de Wahl, e noi pro to honora in il
-- li max grand interlinguist.

[.author]
A{dot} Z. Ramstedt

// XXX NOTE: ci esset li marca original de págine -54-

// Interlinguistic reminiscenties {{{2
=== Interlinguistic reminiscenties

[.author]
E{dot} de Wahl

Ja in puerin etá yo hat idé de construction de un lingue. Plen de
racontages de Cooper, Gustave Aimard etc con mi camarades yo ludet
american indianos, e conceptet li idé de un special jargon quasi indian
por nor ludes. It esset fat del indian nómines prendet del racontas, e
completat per altri necessi paroles prendet de divers altri lingues. It
havet un grammatica mixt-composit del antic-grec e del estonian. Ti
lingue nequande esset usat proque mi camarades refusat aprender it.

Essente in gimansie yo un die trovat un grammatica del tatar lingue,
quel talmen interessat me que yo comensat li studie de ti lingue, e
provat exercir it con li tataric colporteros. Ma quáncam yo possede ti
grammatica ancor hodie, li studias ne ha ductet a alcun perfection,
proque yo ne hat perseverantie in ti cose.

Essente de baltic orígine e vivente li hiverne in Petersburg e li estive
in Estonia, yo ja de puerin etá hat ocasion parlar quar lingues: russ,
german, estonian, e frances proque in li dom de mi oncle, in quel mi ha
passat mult estives, sempre esset un bonna frances. Ultra to yo devet
studiar in gimnasie latin e grec. Ma yo deve constatar que li gimnasie
ne posset satisfar mi general linguistic interesses, in contrari. Quande
yo volet comensar li studie de linguistica in universitá in Petersburg,
it aparet que un special catedra por comparativ linguistica ne existet,
ma solmen sectiones de germanistica e romanistica, quam adjuntion al
classic filologie. Li unesim du annus esset destinat solmen al profund
studia de classic lingues. In quel scolastic maniere to esset fat, on
posse vider del facte, que li principal ocupation durant li unesim annu
esset li traduction ad latin del «revolta del cosacos de Yaic», de
Pushkin. Ti perspective abhorret me absolutmen del linguistic studia.
Ultra to mi ardent interesse in ti témpore esset directet al mare e li
marine, a qual yo volet consacrar me. Do yo studiat in universitá
matematica, astronomie e fisica, quam preparation por li cariere de
marinero, e ultra to visitat anc altri lectiones antropologic, historic,
etc e specialmen pri lingues: antiqui-egiptian e hispan. Depos li
triesim annu de studia yo esset inmatriculat paralel con li universitá
anc in li academie de artes, u yo laborat in li posmidí e véspere.

// XXX NOTE: li marca original de págine -56- esset in li sequent
// paragraf:

In fine del annu 1887 o comensa 1888 un colego de mi patre ingeniero
Rosenberger fat un discurs in li politechnic societé pri li «Mundlingue»
Volapük a quel mi patre invitat me prender parte pro mi linguistic
interesses. Yo esset tre sceptic pri tal cose, ma yo venit al discurse.
Quáncam Volapük me desgustat, li idé de un lingue international talmen
interessat me, que yo strax inscrit me in li cursu de Volapük arangeat
per Rosenberger «plofed volapüka». Pos fine del cursu e exámine yo
recivet del «datuval» (li grand inventor) un diploma de «tidel volapüka»
(instructor). Yo absolutmen ne esset content ye Volapük, e noi mult
disputat con sr Rosenberger in li volapükistic vésperes arangeat che il.
Yo volet far divers changes etc quo ya tamen ne esset possibil in Volapük
sin riscar li tot afere, ma yo esset talmen sub li suggestion del imens
expansion del Volapük, quel tande havet ja 28 periodicos e gazettes in max
divers landes, mem in China, que yo acceptet Volapük quam facte existent, e
pro to comensat consacrar a it mi forties. Malgré li provas parlar Volapük,
to ne atinget grand successe, e sr Rosenberger self, quáncam diplomat
«professor» de Volapük e vice-presidente del academie «Kadem bevünetik
volapüka», ne esset grand mastro in ti arte. It es ver con li
vocabularium e li regulari grammatica on posset scrir Volapük tre corect e
yo hat corespondentie con divers persones, ma sin interesse. Li jurnales
e libres yo bentost posset leer, tamen nequande sin usa total de lexico.
In li parlada just li talmen laudat regulari grammatica pro su absolut
foren caractere esset tre impeditiv, e li tro simil paroles e sufixes
causat mult hesitation e miscomprension. Durant ti témpore yo comensat
composir un lexico de termines tecnical de marine, quel tamen ne atinget
su final perlaboration,
proque in marte 1888, un de mi colegos che li «vendels volapükik»
(volapük-vésperes), li studente Scheffler, monstrat me li micri brochura
de Dr. Esperanto, quel il hat videt in fenestre de librería e comprat.
Ti descovrition esset catastrofal, li revelation esset tro grand e
subit, e yo devenit un ardent adherent. Ma ínmediatmen yo ha remarcat li
duplic sense de tian quel posset significar li acusative de tia e li
adverbie «tande». Yo proposit por ti ultim sense prender tiam. Ultra to
yo atentionat Dr Zamenhof pri quelc íncoherenties in li vocabularium, p.
ex. li du divers radicas kresk e vaks significat «crescer» etc. Omni ti
coses esset corectet secun mi indicationes in «Aldono al dua libro» u
ili esset qualificat quam simplic erras de printa, e vaks recivet li nov
sensu de «cire». Ma ti qui save, que in D wachsen significa «crescer» ne
va just qualificar to quam print-erra. Nu pri tal micri coses yo ne
esset interessat e nu comensa un intensiv labor por Esperanto. Ja quelc
dies pos studia del 1-esim brochura de Esperanto noi du con Scheffler ja
posset parlar in li universitá mult plu habil quam jamá in Volapük. Noi
provat trans-convicter sr Rosenberger, ma il ja esset tro ligat con Volapük
e refusat Esperanto, ma ja in li nu sequent congress de Volapük li cose fat
sentir se e sr Rosenberger, quam nov-electet presidente del academie
comensat constructer in colaboration con su colegos li reformat Volapük
quel poy recivet li nómine de Idiom Neutral. Ma pri to ye altri
occasion.

// XXX NOTE: li marca original de págine -57- esset in li sequent
// paragraf:

Mi Esperanto-periode es caracterisat per un grand corespondentie con
Zamenhof, Grabowski, Geoghegan, Trompeter, Runstedt e divers altri
persones. Specialmen li corespondentie con Geoghegan qui esset tande
studente in Oxford crescet til immensi dimensiones. Yo memora que unvez
yo recivet de il un epistul de 40 págines, scrit in su fine, clar, presc
dessinat maniere. Inter altricos il auxiliat mult mi studias del lingue
angles. A mi grandissim dolore ti grand correspondentie, quel vell nu
haver un historic interesse pri li unesim témpores de Esperanto, es perdit.
Yo conservat ti correspondentie international in un chest-bux in li
comun subtegmente. Quande ja pos
mult annus yo exlogiat, yo remarcat que li bux ne esset plu.
Probabilmen alqui ha besonat un bux e proque ti ne contenet altricos
quam old corespondentie hat prendet it, e forjettat li paperallia. Li
bux self ne presentat grand valore.

Un del unesim labores por Esperanto esset un curt lexico folial
hispan-esperanto. Poy sequet li traduction de «Princidino Mary» de
Lermontov, anc publicat per Zamenhof, proque mi propri medies esset tre
restrictet. Anc un lexico de marine yo ha composit secun li ne perfinit
volapükic, ma it naturalmen in ti unesim témpores ne esset ni possibil,
ni necessi publicar it.

// XXX NOTE: li marca original de págine -58- esset in li sequent
// paragraf:

Ma li entusiasme por Esperanto ne hat obtusat mu critic qualitás. Ja
tande yo comprendet que ti sistema un die va fallir quam Volapük, si on
ne va far it absolut international, specialmen in li ja omniconosset
cultur-paroles international, e yo comensat serchar vias por reparar ti
manca, sin tamen voler separar me del moventie de Esperanto. In contrari! Yo
persuadet per omni forties Dr. Zamenhof ja nu far li necessi reformas,
quande li moventie esset ancor yun e in stadie de nascentie, proque plu
noi atende plu desfacil va esser omni correcturas. In ti témpore (ultra
mi corespondentie con Zamenhof, quel forsan es ancor conservat che il)
yo scrit anc quelc articules linguistic pri reformas in «La
Esperantisto». Anc in li societé «Espero», li unesim societé
esperantistic in Petersburg, ye fundation de quel yo prendet
parte{blank}footnote:[In li oficial listes de ti societé yo ne es nominat
quam un del fundatores, proque in ti témpore yo comensat pos fine del
studia mi servicie quam aspirante in li Russian marine (flotte) e quam
tal ne havet li jure esser membre de societés. Do mi relationes esset
ínoficial, ma pro to ne minu vivaci.],
yo parlat pri necessitá de reformas. Bentost tamen mi activ
participation in li moventie sufret un interruption pro viages sur li
nave-scoles. Durante ti viages yo hat ocasion anc parlar Esperanto con
un esperantist in Lisboa (Lissabon). Yo hat esperat far anc personal
conossentie con mi Esperanto-amic R. Geoghegan, quel nu logiat in
America, quande yo
arivat in New-York. Ma il logiat tro lontan de N.Y. e yo nequande posset
vider ti car simpatic hom. Poy nor vias separat se proque il restat
fidel a Esperanto, e nor relationes cessat poc a poc.

Pos mu retorna del long viage maritim yo denove comensat prender parte
in li reformatoric movement de Esperanto, quel nu ja calculat un suficent
grand circul de reformistes.

In li unesim témpore Zamenhof semblat voler audir li critica de su
adherentes e in li periodico «La Esperantisto» comensat un polemica pri
reformas in Esperanto. Quam on save ti polemica ductet Dr. Zamenhof ad publicar
self un nov reform-projecte quel támen ne prendet in atention li max
fundamental question del regulari derivation del ja existent
international paroles e specialmen li international scrition e
accentuation. Ma li fundamental erra, quel ne permisset a Zamenhof
arivar a un vermen bon sistema esset li conservation del distinctiv
finales secun grammatical categories. To on posse vider tre clarmen in
su analise de divers propositiones quam a por feminin, accentuat formes
por li verbal témpores etc. Sammen comprensibilmen nociv esset li
principie de un líttere un son. Ti principie ligat Zamenhof talmen que mult
bon propositiones, queles tre placet mem a Zamenhof self, devet esser
escartat.

Quam hom de practica Zamenhof comprendet que un disputation sin fine vell
esser mortativ al lingue «in statu nascendi» e pro to il posit li
question rudmen: sive reformes, tande radicalmen e strax; sive
conservatism absolut, tande nequande plu un parol pri reformas.

De tactic látere un tal maniere esset absolutmen rect. Yo personalmen
tande pensat que Zamenhof per su tre radical reform-projecte quel tamen
conservat li structura e principies, volet evocar li contradiction del
inert masse quel sempre es li max grand in omni interprensiones, e
talmen unvez por sempre evitar omni futur sucusses de su ovre. Forsan ti
opinion es fals, ma yo opine, que si Zamenhof vermen hat volet introducter su
reformat projecte, il hat posset atinger to per un poc plu long e
consiliatori adhortation de su adherentes e plu detalliat motivation de
su nov idés.

Yo ne esset content con li proposit reformas e postulat sequition del
leges del linguistica etc.

Ti postulation de reformas sur principialmen altri fundament e metodes
ha causat a mi grand regrete ja ante li final drama un trublament inter
nor amical relationes, queles nequande ha posset restituer se totalmen.
On save que in ti témpore propositiones pri reformas esset acceptet in
«La Esperantisto» ja solmen quam payat anuncias.

Talmen li cose venit al grand final votation pri reformas. Li resultat
de ti votation es sufficent expressiv; por reformas 107, contra 157, do
41% reformistes. Si on prende in calcul li inertie del masses ne volent
denove aprender un altri lingue, it es un enorm percentage. Interessant
es anc li distribution del voces. Contra reformas ha votat specialmen
russes e poloneses, por reformas -- germanes. Ma inter li votantes
contra changes noi trova li nómines: de Beaufront, Grabowski, Lemaire,
Shmurla, Ahlberg, Kofman, -- omni 6 conosset reformistes de plu tard
témpore. To ancor vell augmentar li percentage del reformistes til plu
quam 45--%! E con tal minimal majorité ha esset stabilisat li form final
de Esperanto quel de presc un demí de su adherentes esset agnoscet quam
ínsuficent! Vermen un anullant judicie!

'''

Pos ti ja previsibil resultat de votation yo perdit omni interesse por
Esperanto, quam ne plu perfectibil, e lassat it ear su vias e comensat mu
propri labores.

// XXX NOTE: li marca original de págine -60- esset in li sequent
// paragraf:

Ante omnicos yo comensat un sistematic studia del comparativ
latin-romanic grammatica, derivation etc secun Dietz, Breal, Bailly,
Körting, Schuchardt e divers tractates pri special questiones, anc
general linguistica comparativ e psicologie secun Wundt. Unesimmen it
esset necessi statuer li clar e strict sense de omni sufixes. Do pri ti
cose presc ne existet mem indicationes. Omnicos on devet far self. Do yo
rubricat li divers sufixes e colectet paroles international e national
in queles li sufixe esset usat. Ma proque ne existet mem lexicos
gruppat in invers órdine i.e. secun li finales, ti labor esset tre
defectiv e custat immens partientie e van labor. Solmen quande li
principal labor ja esset fat, yo recivet conossentie del «Dictionnaire
étymologique de la langue française, rimé par ordre alphabétique
retrospectif» de prof. Dr. Jos. Sanneg. Ti lexico esset un ver troviera
por me, ma…, anc ci yo hat mal chance. Pos li publication del unesim
tom li autor morit, e yo ne posset plu jamá reciver conossentie pri li
fate del manuscrite pret a printa. Ni li editor, ni li parentes posset
auxiliar me. Li prematurat morte de ti scientist es un ver catastrofe
por li mundlinguistic moventie. It es presc li sol ovrage, ex quel on
posset hauster alquicos usabil por nor labores. It esset mi Sibillin
libre, quáncam defectiv, tamen de immens valore. Ma ti libre esset
editet solmen in 1909 quande quam ja dit li max grand labor esset ja
fat.

Ma yo ne esset li sol in serchada de un solution del node Gordian. Ja
ante li finale del unesim periode de Esperanto hat comensat aparir divers
projectes de nov mundlingues, sive species de reformat Esperanto, sive
sur base del classic latin queles yo studiat, e con divers autores yo ha
correspondet. Li max eminent de ti e forsan de omni til nu publicat
projectes esset li «Mundelingua» de J. Lott, 1890, totalmen basat sur li
conservation del international paroles e ortografie. Li sol, ma por ti
témpore tre grav e fatal manca esset li total absentie de
parol-formation. Just pri li derivation yo mult corespondet con L., qui
támen ne videt li necessitá de ti factor. Li resultate tamen esset que
Lott in su témpore ne posset attinger li simpaties e comprension de su
merite che li interessat publica.

It es nu significativ que un del max eminent esperantistes Ing. A.
Grabowski, con quel yo long stat in correspondentie, pos li famosi
votation poc a poc anc detornat se del Esperanto e comensat serchar un
solution in li sam direction quam mi, advere un poc plu pur latin. Li
idés de un scientific solution del question essent difuset in li
interlinguistic publica, ductet sr Max Wahren 1896 al edition de un
mensual periodico «Linguist», consacrat al linguistic reserches.

// XXX NOTE: ci esset li marca original de págine -61-

Ja tande divers autores quam Martin Bökl, Julius Frost, Josef Bernhaupt,
J{dot} Janowski etc expresset idés, queles solmen nu comensa devenir
selfcomprensibil. Specialmen interessant es sequer sr Grabowski in su
evolution. Propagante su nov idé del «elementar-analise» del
international paroles, il esset li unesim qui comensat scrir su
articules in su prov-dialecte. In li unesim témpore ti dialect «Modern
latin» conservat tamen tre mult particularitás de Esperanto, p. ex. li
finale o por substantives etc. Ma plu Grabowski liberat se del
influentie del Esperanto-construction, plu il acceptet omni latin
ínregulari participies e derivationes. Advere su lingue conservat un tre
italic form. Ma on posse dir que ambi poloneses, Grabowski e Janowski
representa quasi li precursores de prof. Peano con su Latino sine
Flexione. Janowski p. ex. vole preciser li election del paroles per li
metode del latin ablativ, just quam che Peano.

Yo tamen serchat un sinthese inter Zamenhof e Latin, un metode por
derivar li international paroles secun un clar e strict régul. Yo volet
desligar li Gordian node del centes de ínregulari latin verbes, quel til
nu per li imitatores del grand Alexandro: Zamenhof, Rosenberger,
Beermann, Beaufront, etc esset ciset plu o minu habil. Ma cision ne es
solution.

In ti témpore quande yo volet secuer li ver ideal linea monstrat per
Zamenhof, it es: junter li regularitá del grammatica con li naturalitá
del radicas, sequer su fin linguistic instincte, visibil in su «lingvaj
respondoj» e altri consilies, in ti témpore yo recivet un epistul de sr
Antoni Grabowski, quel es talmen caracteristic por li evolution de ti
conosset nobil samideano, que yo ne posse celar ti valorosi document
human, anc si por li «fideluloj» it ne va esser tre agreabil, e yo cita
it «in plen» in traduction ad Occidental:

____

Ivanovo-Vosnessensk 15/27 IX 1897.

Tre estimat Senior.

// XXX NOTE: li marca original de págine -62- esset in li sequent
// paragraf:

It joya me mult posser denov reprender nor correspondentie, e yo espera,
que noi denove va aproximar nos in nor opiniones queles, quam mi vide de
Vor ultim scrit, ho-moment
es sufficent divergent. Si Vu rememora nor corespondentie in antean
annus, Vu va remarcar, que max sovente Vu me ha traet adavan, yo esset
quelcvez obstinat; poy yo marchat denove ye sam passu con Vos. Esque Vu
nu es un poc fatigat? Esque yo nu deve vocar al car camarad: en avant!

In Vor epistul Vu tucha solmen un question, ma quel es caracteristic por
Vor present statupunctu, li suffix -ero (significant li person actent).
Vu ilustra li question per un masse de exemples ex li max divers
lingues: ier, aire, eur, er, eer, är, iere, ero, eiro, ör, ar, ierz,
arz, ajo, aro, ariu, ar', arz, decide Vos ye -ero, solmen «porco»
(porquero), «vacca» (vaquero) e «perruca» fa Vos desfacilitás, e Vu
questiona, ca yo save alcun consilie. -- Yes, un consilie yo save, e yo
vell esser altmen injoyat, si Vu trova, que it es rect e sequend.

It esset un témpore quande yo vell har comensat serchar ancor 100 altri
exemples por recomendar Vos li «international» actor in form de un
sufixe. Hodie, depos yo ha convictet me, que li sol possibil unitari
lingue international jace ante nos in li Analitic Modern Latin, mi bon intentet, sinceri
consilie es: Ples lassar li fabrication de Neovolapük al «Kadem
bevünetik volapüka», Dr. Beermann, Wahren e consortes. (cf. Janowski nr
8/9).

// XXX NOTE: li marca original de págine -63- esset in li sequent
// paragraf:

Si yo besona un «actor», yo regarda, qualmen il nomina se in li vivent
latin, si il ha acceptet un national fonetica, tande
Körting{blank}footnote:[Lateinisch-romanisches Wörterbuch von Gustav
Körting.] me di,
qualmen it deve sonar in li unitari Modern-Latin. Sécretaire, sekretär
es che mi secret-ar-i (us), il trova se in li secret-ar-i-at totalmen in
su hem, li angles volunteer es voluntari(us), li «farbierz» -- tinct-or;
talmen omnicos deveni natural, neutral e unitari, e li internationalitá
quel yo comprende quam comun-comprensibilitá, va atinger su max alt
gradu. -- Noi ne fabrica necos e limita nor labor ye li analise. To quo
yo posse, Vu anc posse. In casu de necessitá ples prender, quam anc yo
fa ad auxilie Körting, tande totalmen desapari Vos ti desfacilitá, quel
retene Vos del
scrition de Vor articules in li neutral-lingue. Ples demetter li
volapük-fortie-vest, de quel, quam yo atesta Vos con mersías, Vu me ha
liberat, ples procrastinar ti labor sistematic til li témpore quande Vu
ja ha printat multcos in modern latin. Quant mult noi tande va profitar
che Vor eminent linguistic disposition. Yo crede que Vu ne vell har
lassat li precedentie a Janowski, si Vos ne vell har impedit un opinion,
quel yo suposi che Vos, -- que li lingues stira ad un unitá, proque ili
evolue secun cert leges -- in veritá ili ea del unitá, til pluralitá,
plu e plu divide se, mem che li singul grand culturlingues «li unitá es
solmen sur li papere» (Sievers, Phonetik). Li unitá do es in li
preterite -- li latin vive -- splittrat, millvez modificat, si noi vole
unitarmen aformar ti latin, quo li seniores del «Linguist» nómina
«international», tande noi deve recurrer al reconstruction. Li
comparation, quel producte ti seniores in Linguist, ne es linguistic
labor, it es pur «Kees-fabrication»footnote:[In «Linguist» esset un
grand dispute pri li formes: caseo, fromage etc, e Beermann proposit
quam sol possibil e vermen medial e international li form «kees».].
Wahren ha basat su conjugation
anc sur li Kees-principie (háben, ávoir, do «a» {equals} haver).

Quam cordialmen yo vell joyar, si ti ci vez Vu vell lassar postraer Vos
un poc, porque noi denove mey marchar adavan epol ad epol quam
camarades.

Con max bon salutas e manupression

A{dot} Grabowski.

P.S. A Wahren, qui scrit me pri sofistica e ínconsequentie yo hodie ha
respondet, que il ne possede suficent linguistic conossenties por posser
just judicar mu opiniones, pro to il mey scrir me solmen aferic.

____

Noi ne posset tande totalmen accordar nor labores e yo devet laborar sol
in li solution del nod. Grabowski bentost ha perdit se in li foreste del
latin irregularitás u il errat ancor quelc témpore e poy, desillusionat
e disrevat de su aventurosi escapada, il retornat docil e penitent a su
Canossa, i.e. a Esperanto. Ne hante self trovat li via libertiv, e nu
quam filio perdit recivent honores e dignitás il resignat a su libertá e
in fide e veritá servit Zamenhof til su morte. It es significativ que
pos su conversion il nequande plu ha scrit me. Probabilmen in li funde
de su ánima esset un sentiment de gena. Quande yo hat ductet mu ovre til
publication, yo serchat su adresse por misser le Kosmoglott e li clave
de Occidental, e solmen captet saver que il esset morient, e bentost pos
to il morit, sin posser quam Moisé almen jettar un regarde in li lande
promesset.

// XXX TODO Ligar:
Continuation seque.

// Li ovre de Edgar de Wahl {{{2
=== Li ovre de Edgar de Wahl

Pro quo Occidental es vocat li max apt sistema de Lingue International?
Quo es lu nov e distintiv de Occidental in comparation a su precursores
Esperanto, Ido, Neutral, Universal etc? A ti questiones noi prova
responder in li sequent lineas, secun quant to es possibil in un
articul. Ti qui desira response plu detalliat, es retromisset a nor
fontes, li jurnales Korespondens Internasional, Progress, The
International Language, Progreso, Lingua Internationale, Discussiones de
Academia pro Interlingua, Kosmoglott, etc. Li interlinguist quel con
attention perseque retro li labores del autor de Occidental va constatar que
il ja in su unesim publicationes ha esset consequent representante e
protagonist del strict naturalistic direction. Ma E. de Wahl distinte se
de su colegos in li camp naturalistic per esser sempre anc un fervent
defensor del regularitá.

On questiona nos sovente pro quo Edgar de Wahl ne ha publicat su sistema plu
bentost, ante que Esperanto ha atinget su grand expansion. Anteyan
Idistes save que Edgar de Wahl ha prendet parte in li discussiones de Progreso de
1909 til 1912. Tande li témpor por Occidental ancor ne esset matur. On ancor ne
posset vider ad u va ducter li hiperlogic direction quel in Ido sub li
energic duction de Dr. Couturat ha trovat su apoteose. Hodie, pos li
fiasco de Ido, on save que ti direction ne es vivicapabil. Ma li cause
cardinal de Edgar de Wahl, ne publicar un complet exposition de su lingue, esset
que il sempre ne esset content con li resultates. Il ancor limat pri
final detallies. Si li interesse por un lingue international in li publica ne vell har tam
augmentat se, que mem li Liga de Nationes ha ocupat se pri ti problema,
Edgar de Wahl, quam il self di, nequande vell [har] publicat su lingue. Ne li
aspiration a fama e glorie ha esset su motive, ma solmen li desir a
esser auxiliator in solution de un grav problema scientic e cultural pri
quel li homanité til 1922 in van ha luctat.

// XXX NOTE: li marca original de págine -65- esset in li sequent
// paragraf:

Apu li Mundelingua de J. Lott, Universal de Dr. Molenaar es un del max
modern sistemas de lingue international. Abstraente de su ortografie tal-nominat fonetic,
it es in su exterior aspecte tre simil a Occidental. Li grand manca intern de
Universal es, secun confession de Molenaar self, que it ne solue li
problema del derivation verbal. Pro to il devet inserter in li
vocabularium centes de ínregulari derivates apu li radicas verbal, p.
ex. abdiker {plus} abdikazion
(Occidental abdica-r, -tion), admoner {plus} admonizion (Occidental admoni-r, -tion),
afliger {plus} afliktiv {plus} aflikzion (Occidental aflict-er, -iv, -ion), aserter {plus}
aserzion (assert-er, -ion), diferer {plus} diferent {plus} diferenz {plus} diferenzial
(difere-r, -nt, -nt-i-e, nt-i-al), solver {plus} solubl (solu-er, -bil,
-bilitá).

Ing. Rosenberger, anc ne trovante li derivation-leges, in su Idiom
Neutral ha evitat ti exceptiones, viceante li international paroles per
compilates arbitrari, p. ex. skribasion.

Nequi del lingue-autores ha pensat pri li possibilitá trovar quelc facil
regules por reciver li natural derivationes conosset in tot munde. Li
autor de Occidental ha soluet ti max desfacil problema. Quant profund inradicat
es ancor hodie li antiqui conceptiones, to on posse constatar del fals
rasones contra li sistema verbal de Occidental. On parla p. ex. pri 3
conjugationes in Occidental, per -ar, -ir, -er. Ma existe solmen un
conjugation, sin exceptiones. Li tri vocales a, i, e, queles sta avan li
finale r del infinitive, apartene al radica del parol e consequentmen
apari in omni formes del conjugation e omni derivates. Just ti
conservation del 3 vocales es de primari importantie por li regulari
derivation de omni international paroles; ili es quasi li fil de Ariadne
inter omni semblant cáos de inregularitás. It es un erra creder que li
verbes in Occidental con ti divers vocalic finitiones del radica es plu
desfacil a aprender. Nam ti persones quel ne conosse li verbe, deve
aprender it quam nov, junt con li vocale, e tande it es vermen absolut
índiferent si ili deve aprender vidi, vidar o vider. Mem si on ha
obliviat li vocale, on va trovar it facilmen per derivates quel on
rememora se, p. ex. on trova conversar, per conversation, definir per
definit, conferer per conferentie. Si li parol international ne contene
un tal vocal (p. ex. pression, activ, conductor), tande on usa un e:
presser, acter, conducter.

Li mundolinguistes labora intensiv ja desde 40 annus, ma ne ha posset
atinger ci un solution: i.e. li inregistration del natural international
derivates in un simplic e regulari sistema, sin deformar les quam Esperanto,
Ido, Idiom Neutral. Sive on mutila li paroles a grimasse-formes, sive on
acumula un enorm masse de íncoherent international paroles, sovente li
du paroles paralel por li sam notion, p. ex. Esperanto: observejo {plus}
observatorio, redaktisto {plus} redaktoro etc; in Ido ti duplettes (nominat
anc paroles Mackensenic) es mem plu frequent: regulilo {plus} regulatoro,
enkasigar {plus} inkasar, toxikizar {plus} intoxikar, garnisajo {plus} garnituro etc.

Occidental es li unic sistema quel per su ingeniosi sistematisation e
poc simplic regules ha fat órdine in ti cáos. Ma li majorité del
mundolinguistes ancor ne save que omni ti conosset paroles ne es extran,
adoptet per inertie, o trovabil solmen in li lexico, quam che LsF
(Latino sine Flexione de prof. Peano), ma cristallclari derivates del
propri radicas. Solmen per Occidental noi reconosse quant regularitá on trova
in li lingues vivent. It ne es necessi «far» novi, «rational» lingues
quam Esperanto, Ido etc., li autores de queles funda sur negativ studia del
lingues natural. E ili cert ne have li potentie imposar lor lingues
artificial al publica.

// XXX NOTE: li marca original de págine -66- esset in li sequent
// paragraf:

De latere de strict internationalistes e Latino sine Flexione on sovente critica que Occidental
prende quam radica verbal li form perfect, ne sempre trovabil in lingue,
p{dot} ex. restricter vice restringer, percepter vice perciper, producter
vice producer. Ma to es tre bon motivat e tutmen ne arbitrari. On ne
posse haver du radicas in li lexico, un verbal e un perfect, quam p. ex.
Universal e precipue Reform Neutral. Occidentla prende li radica del
perfect u existe un tal, pro que it in general es plu fort e trova se in
li derivationes. Ja in latin on remarca li desaparition del radica
verbal e su substitution per li radica perfect, p. ex. cantare e
saltare, derivat de canere
e salire. In li lingues romanal tal transitiones es ja plu sovent:
infecter vice inficere, accepter vice accipere. Max sovent ti metode es
incontrat in angles, p. ex to discuss (discutere), confuse (confundere),
suggest (suggerere), portect (protegere), correct (corrigere), act
(agere), construct (construere), compress (comprimere), conduct
(conducere). Angles have mem radicas verbal implicant latin perfect del
conjugation per a: to moderate (Occidental modera-r), educate (Occidental educa-r),
inundate etc. Do un vide que quáncam in li evolution del verbe Occidental es
plu avansat quam li romanic lingues, it ne eat tam radical in ti
direction quam li lingue angles o mem li sistema Glott de Ing. v.
Petrashevich, quel have: ego amat (mi ama).

Edgar de Wahl ha statuet un plu natural metode fundamental del classification del
verbes, vice li anteyan in transitiv, reflexiv, neutri etc. havent poc
valore practic. Il accepte li sequent psicologic base de
classification: 1) verbes static e 2) verbes dinamic. Li unesims monstra
un statu constant e permanent, talmen que ne evente un alteration o
mutation del statu, p. ex. esser, consister, concordar, perseverar,
provenir, conosser. Li duesimes monstra que alquo evente, succede,
deveni, es fat, que existe un mutation del statu, p. ex. venir, scrir,
parlar, rotar, batter. Talmen il ha trovat un criterium general de
parol-formation:

// XXX TODO: Confirmar formate de ti liste (li subliste de listun 2
// es nov in ti edition):

- li verbes static forma substantives abstract, significant un statu
  caracteristic per li radica del verbe, per li suffix -ie, juntet al
  participie de presente: dista-nt-ie, consiste-nt-ie, proveni-ent-ie,
  differe-nt-ie (On scri ne difference, pro que on deriva regularimen
  adplu: differenti-al, differenti-ation).
- li verbes dinamic forma

** substantives significant li action, li process, per adition del
suffix -ion al form del perfect: rot-a-t-ion, destruct-ion

** substantives significant li constant statu atinget, per adition del
suffix -ur al form del perfect: struct-ur, rupt-ur, tons-ur.

Li tri simplic regules por reciver li radica perfect es:

- On omisse li finale r o er del infinitive (indica-r, fini-r,
  distin'-er, vid-er, curr-er, adher-er, construct-er, miss-er). Si
- li ultim littere es un vocal o consonant molliat (n'), on adjunte t
  (indica-t, fini-t, distin'-t),
- li ultim líttere es d o r, on muta it a s (vid -- vis, curr -- curs,
  adher -- adhes),

in omni altri casus li rest es li radica perfect (construct, miss).

Per ti metode Edgar de Wahl recivet totalmen natural international derivates (p.
ex. indicat-ion, infinit-iv, distin't-ion, vis-ion, curs-ori, opin-ion,
redact-or, armat-ur, comparat-iv, adhes-ion, miss-ion etc.) til pluri 10
milles. Omni ínregulari verbes latin (exceptet forsan 5, rarmen usat),
talmen es regularisat. E on posse far bon regulari noviformationes, ne
contrariant nor lingual sentiment.

It es comprensibil que per li evolution mult paroles con -ion recive un
sense plu concret, i.e. ne solmen li action, ma anc li metode, resultat,
loc etc. p. ex.: construction, redaction. (Anc in Esperanto administracio
significa action e persones). Anc li límite inter verbes static e
dinamic naturalmen ne es absolut strict.

// XXX NOTE: li marca original de págine -57- esset in li sequent
// paragraf:

Un altri nov grand dominia quem Edgar de Wahl quam unesim ha explorat secun metodes
scientific, es li exact signification del afixes del international
paroles, in max grand parte venient ex latin. Li specialistes del
filologie ha fat presc necos in ti direction. Edgar de Wahl serchat li sense del
affixes
per analisation ne de quelc paroles, ma de omni existent tales,
contra que li lingue-inventores ha contentat se per superficial
observation. Ma quande ili durant li usation ha remarcat abstrusitás,
ili soluet li affere simplicmen per declarar que li lingues natural es
ínlogic e caotic, ergo ili esse ínregulabil. -- It es facil compensar un
parol mal selectet per un altri, ma un suffix miscomprendet o un regul
fals statuet, posse deformar centes e milles de paroles international.

Esperanto da al suffix -ist li signification de un person quel ocupa se
professionalmen pri li cose expresset per li radica; talmen ha resultat:
redaktisto, frizisto, konstruktisto, libristo. Ma un plu exact
exploration monstra que li originari signification es li nómine de un
person quel ocupa se con un -ism, in direction spiritual o psichic,
religion, politica, scientie, arte, sport etc., p. ex. altruist,
pacifist, esperantist, terrorist, solist. Por indicar precipue li manual
professiones, artises, on prefere li suffix -ero: barbero, lavera,
juvelero etc.

Esperanto e Ido usa -in quam suffix por feminin; ma per li analise del
international paroles resulta que -in indica provenientie, p. ex.:
marin, bernhardin, alpin, serpentin, argentin. On trova it anc in A
leathern, D ledern de altgerman lederin (cuirin), D A golden de guldin
(aurin); mem Esperanto have li sense secret in fibrino, sangvina, Ido anc in
saponino, kanina.

Ex paroles existent in natural lingues: mordaci, tenaci, vivaci, voraci,
furtaci, veraci, efficaci, lunaci, Occidental trae li suffix -aci por «inclinat
a», por quel Esperanto e Ido usa li deform -ema (de F aimer): mordema etc.

Por expresser «possibilitá» Dr. Zamenhof prendet -ebla, quasi form
medial inter -ibl e -abl, p. ex. ekspansiebla (expansibil) e
transportebla (transportabil). Mersí al apart sistema verbal de Occidental noi
recive li natural international paroles per li un suffix -bil: cura-bil
(Esperanto: kuracebla), infalli-bil neerarpova), ama-bil-itá (Esperanto: amindeco).

Li Occidental-suffix -on indica un person caracterisat per un qualitá; on trova
it in li natural paroles: fanfaron S, miron, laceron (I), spion,
herisson F. Esperanto usa in simil sense -ulo: barbulo (barbon, barbat),
vertebrulo (vertebrat), virgulino (virgina).

Esperantistes reprocha a Occidental que it have tro mult suffixes, tam mult ne es
necessi. Ma Edgar de Wahl ne ha inventet ni un suffix; il solmen trovat e constatat
li sense del elementes vivent in international paroles, e elevat les al
conscientie por usation. Quo ne es vivicapabil in un lingue, to va
morir. In omni lingues divers formes deveni antiquat e finalmen ili
successivmen desappari total. E ne omni suffixes latin es vivent
generalmen; quelc es usat solmen in special términos, p. ex. -nd (i. e.
ne enda quam Esperanto-Ido, anc ne -and) in: confirma-nd, doctorand,
examinand, preparand, integrand, multiplicand, curand, demonstrand;
dividend, dividende, minuend, subtraend. Ma on ne va dir «fand» vice «a
far.» Lu sam vale anc pri omni scientic afixoides de grec orígine: epi-
(sur, súper), equi- (egal), eu- (bon), hiper- (súper norm), hipo- (sub
norm) hom(e)o- (sam), iso- (egal), kako- (mal), kali- (bell), meta-
(trans), neo- (nov), orto- (rect), pan- (omni), para- (a latere), pasi-
(ad omnis), peri- (circum), poli- (mult), proto- (unesim), pseudo-
(fals), sin- (con), tele- (lontan), -oid (simil), -fil (amant), -for
(portant) etc. etc.

Li creation del lingue international ne postula decreter principies, quam ti del a
priori suffixes de Esperanto o su artificial conjugation per -as (presente),
-is (preterite), -os (futur) o li correlativ tabelle de Dr. Zamenhof:
kiu (qui), kie (u), kiom (quant), tial (pro to), tiom (tant), ĉio
(omni-cos), ĉiuj (omnis) etc.

Pseudoscientie decrete, ver scientie sercha.

// XXX NOTE: ci esset li marca original de págine -68-

Ante omnicos es necessi investigar to quo ja es comun e international,
sin egard al orígine de lu comun.

It es un utopie far felici li povres per anihilar li richesse del
altris. Ti metode aporta nullcos, anc ne al proletario. Un extirpation
p{dot} ex. del tresore de existent términos scientic de orígine greco-latin
vell causar un cultural regresse del spíritu europan. Solmen per
novicreationes de notiones e per to anc per nov paroles, li germanes,
slaves e asianes va inrichar li mundo-lingue, ne per violentios remotion
e anihilation. Si p. ex. in botanica un explorator trova un serie de
plantes quel ne incadra se in li existent classification, il ne va dir
que to es capricie de natura, que li natura es ciec e ínlogic, sammen il
ne va exterminar ti plantes por salvar li classification. E si il vell
far tal coses, nequi vell considerar le quam seriosi scientist.

Un nociv prejudicie in interlinguistica ha esset li doctrine: un son --
un signe; un signe -- un son. Null lingue existe quel satisfá ti
postulation. Zamenhof ha rejettat li líttere x, pro que x representa du
sones, e il scri ks, kz. Ma esque li signe c in Esperanto anc ne es t-s? Esque
it ne vell esser plu consequent scrir tsaro, si on have eksperimento?
Esque li son n ne es un altri in li parol vango quam dento? O esque on
vole fortiar li homes parlar n in danko sempre per li punte del lingue?

Un lingue con ortografie absolut fonetic vell haver un alfabete con cent
lítteres. Li duplic pronunciation de c in Occidental es quasi totalmen
international e ultra to mantene li etimologic transparentie del
paroles. Ples egardar que li lingues italian e hispan malgré fonetic
scrition ne ha abolit c. On ne posse asserter que li simplic regul de
Occidental fa serios desfacilitás a slaves etc.: c ante e, i, y es a pronunciar
quam ts, in altri casus: k. Li lingue international es sempre aprendet quam lingue extran,
i{dot} e. per scrit. E in tal casu it es mult plu facil aprender li lingue
con auxilie de grammatica e de conexe etimologic. E just tal conexe
grammatical es totalmen destructet per dissolution de c in du lítteres:
k e c (s, z). Compara p. ex. tchec: voják -- vojáci (soldat -- soldates)
o li cáos in Ido: kritiko -- kriticismo, katolika -- katolikismo, ma
unitari Occidental: critic -- criticisme, catolic -- catolicisme, electric --
electricitá, publicist -- publication, periodic -- periodicitá, duplicat
-- duplicitá, vacca -- vaccinar.

Latino sine Flexione demanda li antiqui latin pronunciation: circa per «kirka», et cetera
per «et ketera». Ma tal pronunciation es tam ínacceptabil quam ti de
Esperanto, quel pronuncia paco per «patso», caro per «tsaro».

Li avantages de etimologic ortografie es tam important, que finalmen anc
Lott e Rosenberger in lor duesim projectes ha adoptet it, in
consequentie del convictiv argumentes exposit de Edgar de Wahl, quam yo self hat
ocasion constatar ex lor corespondentie.

Do li internationalitá del paroles relate li scrition, ne li
pronunciation divers in li divers lingues natural. Internationalitá del
pronunciation presc ne existe. Ma li ortografie del international
paroles es presc li sam in omni lingues cultural. On do deve conservar
li ortografie e simplificar li pronunciation. Li constant international
ortografie in li lingue international ducte a unitari international fonetisme. On posse
tolerar micri modificationes in li pronunciation, p. ex. t vice ts in
confirma-t-ion. Ma on ne posse recomendar un alterat scrition, quel
destructe li etimologic coherentie del international derivates con li
radicas Occidental. Ples comparar li sam process che lingues occidental
quel incorpora se modern paroles con li extran scrition, ma con
pronunciation acomodat, p. ex. A avoir-du-pois (scrit F, pronunc. A), F
five-o'clocker (scrit A, pron. F).

// XXX NOTE: ci esset li marca original de págine -69-

Occidental es in alt gradu plu comprensibil pro mantener li duplic consonantes
pro indicar curt vocal precedent, o discerner divers paroles
international e indicar s fort, p. ex.: casse (Esperanto: kaso), casu (kazo),
carr (charo), car (kara).

Li lingue international (anc Esperanto) es un idioma con essentialmen latin parolmateriale. E un
lingue quasi latinid on ne posse scrir per ortografie polones, si on ne
vole reciver grimasse-charades.

Li regul de accentuation in Occidental, que on posi li accentu sur li vocale
ante li ultim consonante, desembarassa nos de ínnatural sones del
Esperanto-paroles: radio (radio), firmao (firma), statuo (statue), familio
(familie).

// XXX FIXED: «li evolution in» -> «li evolution in li»:

Un altri principie quel tre impedit li evolution in li lingue international es li devise: un
parol -- un notion; un notion -- un parol. To es solmen un reva,
nequande realisabil. Ti san constatation on hodie fortunosimen ja posse
leer anc in li presse esperantistic. Li redactor de «Heroldo de
Esperanto» scri in nr 3, 1927: «Regretabilmen li principie «Un parol, un
signification» es ruptet plu quam un vez, anc in Esperanto. Cause es,
que Esperanto (til cert gradu) es lingue natural. Li afere támen ne es
dangeros, nam presc sempre li contextu escarta omni dubita.
Comprensibilmen apartene a Vos, o usar o ne usar alcun expression con
essentie dubitativ.»

It es clar que on ne posse escamotar li parol «sol» quel es inradicat
per international derivates: solitá, solitari, solo, solist, isolat,
desolat. Ma noi have anc un serie de conosset scientic términos: solari
constante, insolation, solsticie, parasol. Ci li radica representa nor
stelle dial, Occidental: sole. It vell esser un barbarism exterminar ti parol
existent per su derivates e introducter p. ex. quam Esperanto e Ido: suno. To
es ínpossibil. Li lingues in veritá have tendentie a multisensitá. Un
lingue quel ha realisat li principie de absolut unisensitá, vell
posseder milliones de paroles, do vell esser ínparlabil. Anc Esperanto
nequande posse abolir omni homonimes, vide p. ex. su radica bor',
significant «forar» e li chimic element «bor», o su nov parol Paneŭropo,
quel ne es D Broteuropa, ma «Tuteŭropo».

Comprensibilmen un lingue international deve haver alcun precision e on deve evitar
homonimes, u possibil. Ma Esperanto e Ido dis-hacca li gordian node per
deformationes: plateno (platin), faruno (farine), pordo (porta) etc.

Un del max fatal consequenties in Esperanto e Ido ha causat li ínnatural
curasse de obligativ finales -o, -a, -e etc. por substantives,
adjectives, adverbies etc. un metode incontrat in null lingue. Ergo un
eclatant pruva que it es ínutil. Just li substantive, quel es haustet de
omni lingues del terre, ne posse suportar un tal restriction e
etiquettation abominabil quam emúo emu (nov-seland), kanguruo cangurú
(austral), kolibro colibrí (caraíb), kvago quagga (hottentot), nadiro
nadir (arab), husaro husar (hungar), gejsho geisha (japan), nirvano
nirvana (indic), edelvejso edelweiss (germ).

Li conservation de divers finales in maniere de Occidental have practical
valore por discerner simil paroles: sol, sole; portu, porta, porte
(Esperanto: haveno, pordo, sendkostoj); monstru, (de)monstra(tion) (Esperanto:
monstro, (el)montr(ado)).

// XXX NOTE: li marca original de págine -70- esset in li sequent
// paragraf:

Li postulation de logica in li lingue international es un erra fatal, nam si vermen li
logica deve esser lu decisiv, tande li lingue international es necos por li simplic e
ne-instructet hom, e li ideal vell esser un lingue a priori, simil al
filosofic sistema Ro de sr. Foster. Li logica es un del max desfacil
metodes de pensar, e pro to es tam rar in su aplication. It apari solmen
che novi factes, quande on ne posse acter secun instincte e custome. On
ne posse
parlar si on deve li tot témpore pensar, qualmen formar logicalmen li
paroles. Solmen quande on usa li rect paroles instinctivmen, on posse
directer su total atention in li materie self. Ma por atinger un
instinctiv parlada, on deve aplicar li natural leges demonstrat per li
psicologie: ili es custome e analogie (ne logica). Ti lingue va esser
aprendet max rapidmen, quel contene max mult acustomat e conosset
formes, e li max facil parolformation es ti de analogie con conosset
paroles ja international. Ili da li criterie e li exemple de
parolformation quel on deve sequer. -- Li lingue international existe ne por parlar secun
regules de logica, ma por comprender unaltru in maniere max facil.

Junt con li exploration del suffixes Edgar de Wahl ha fat un total revision del
lexico. Mult fals paroles de Esperanto adver ja es eliminat in Ido. Ti labores
del Ido-Akademio forsan es li unic usabil por Occidental, quáncam grand parte
anc devet esser modificat pro li deformationes causat per li
Esperanto-corsette del gramatical parolmarcas e misinterpretat suffixes,
conservat in Ido.

Dr. Zamenhof ha selectet li paroles de Esperanto ex li cardinal lingues de
Europa, frances, german, angles, anc polones, russ, p.e. nepre (amputat
R neprenemo, Occidental absolut). Do anc Esperanto es quasi solmen un europan lingue
e ne mundo-lingue, quam on sin jure ama asserter contra Occidental. Esperanto have
anc latin radicas quel hodie es totalmen mort p. ex. ansero (Occidental gans, D
Gans, S ganso, P ganso, A goose, Sv gas), sed (Occidental ma, I ma, S mas, P
mas, F mais, Ho maar, Sv men), anc grec kaj por Occidental e(t), international
per «etc.»

Pri adoption de paroles ex angles on deve esser apartmen caut pro li
grand diferenties inter scrition e pronunciation. Esperanto-paroles najtingalo
(A nightingale) e birdo (A bird) monstra manca de unitá in li metode de
adaptation.

Ido ha electet su paroles secun li principie de prof. Jespersen: «Max
facil por li max multis.» Edgar de Wahl ha preciset ti principie per «max facil por
ti qui sta in international relationes.» Ne li max mult homes es a
contar quel conosse un parol; nam tande li lingue international vell esser precipue
chines. Quam ja indica li nómine, li lingue Occidental concentra se al
Occidente. Nam li majorité del international parolmateriale es
occidental e li civilisation mundan hodie es ancor occidental. Un lingue
totmundan, i. e. quel egarda omni lingues, chines, japanes, arab, es un
utopie. Noi ja mentionat, anc Esperanto ha haustet solmen ex europan fontes. E
it es ne-ver que it oferta al ne-europan plu mult quam Occidental. In contrari.
Per su parolduplettes por un e sam sense (aviadisto e aerflugisto,
delegacio e delegitaro, direkcio e direktoraro, garnituro e garnaĵo) it
solmen confuse li esperantistes ne-conossent un europan lingue. E to quo
in Esperanto ne es europan, to anc ne es asian, ma artificial, inventet.

Un cardinal factor estetic e practic in un lingue es su stil, quel in li
lingue international ja es dat per li latin orígine del preponderant majorité del
international paroles. Pro to li íncuidat inplantation de german paroles
ne-international quam in Esperanto: hundeca (canin), knabino (puella, flicca),
anstatau (vice), bedaurinde (regretabil), es grav misprenses e deve
repugnar omni persones con natural instincte.

// XXX NOTE: li marca original de págine -71- esset in li sequent
// paragraf:

Anc Ido, essent compilat de pluri persones, have tal mancas. Lingues
creat de singul persones posse esser plu homogen. Etsi pluri persones
save plu mult quam un, tamen ili mem junt ne deve esser plu capabil quam
un sol. Un genie posse crear plu grandios ovres quam grand societés, si
il utilisa li experienties de su precursores, i. e. si il labora
scientificmen. Comités sol posse crear necos. Ili solmen completa li nov
ovre e poli su acutages e aspritás, sam quam li undes poli li rocca. Por
nov-creation es necessi concentration de energie con alt potentiale;
acumulation de masses sol ne suffice.

Li homogenitá de un lingue ne deve esser consequentie de que omni
paroles es de provenientie unic, p. ex. latin. It consiste in li stil a
quel es submisset omni paroles, anc ti de orígine foren.

Latino sine Flexione de prof. Peano (LsF), por evitar hibridic caractere
del lingue, prende su paroles solmen de Latin. Ma on save que anc Latin,
specialmen li Latin del scientie, have mult elementes del grec. It es
van purificar li Latin, quam quelc persones vole far pri paroles:
homosexual, television, glacial cosmogonie. On ne posse p. ex. dir
pur-grec telescopie, nam to ja es altri-cos quam «television.» Anc
pur-grec crystallo-cosmogonie vice «glacial cosmogonie» es misguidant,
nam solmen li grecos comprende «crysatallo» quam glacie, ma hodie it
significa pezze de minerale in form de polyedre regulari o simetric.
Lingues evolue. E li sense del paroles changea. Ples memorar quo ha
significat li parol «sanction» ante li guerre e quo it es hodie! Un
parol ne explica li notion representat, ma es solmen un etiquette
traditional sur it. D Dampfer es vapor-nave e ne locomotive, quáncam ti
ci sense forsan vell esser plu proxim. Anc in Esperanto it es tradition que
vagonaro es D Zug e ne Wagenpark (ĉiuj vagonoj), logicalmen justificat
per homaro (ĉiuj homoj).

Angles, essent un lingue quasi mixtet, have li max mult paroles
hibridic, p. ex. germanic radicas con romanic suffixes: druncard,
drinkable, eatable, talkative, free-lovism, backwardation, womanize etc.
It do nu va dever tro chocar si Occidental have analog: mannic, trincabil.

Latino sine Flexione prende li latin vocabul bello por Occidental «guerre», trovant se in li
romanic lingues e essent afin a A war. Bell(um) vive in belligerante e
bellicoso. Ma it ne posse esser adoptet in li lingue international, pro su confusion con
li adjectiv «bell» (F beau, belle, D schön), quel es international mult
plu conosset quam li purmen scientic belligerante e bellicoso.

Li internationalitá del paroles deve esser direct, ínmediat, sensibil ne
solmen por docti latinistes, ma por omni persones instructet, anc si ili
ne conosse latin. Departente del latin on ne-quande posse arivar a un
modern lingue international, quel contene bon 1/3 de paroles ne-latin. Circa un demí de
omni paroles latin es mort por sempre e ne posse esser revivificat. Li
rota del historie ne torna a retro.

// XXX NOTE: li marca original de págine -72- esset in li sequent
// paragraf:

Por li sufixes grammatical, p. ex. de conjugation, on ne trova
international formes. A un hom ne conossent Esperanto, li formes arbitrari del
verbes in Esperanto es sempre íncomprensibil. Edgar de Wahl ingeniosmen ha circumnavigat
ti desfacilitás per li metode analitic. Li max grand claritá posse esser
atinget si li paroles es ínvariabil tal quam on posse trovar les in li
vocabularium, contra que li mult incorporat particules adombra li
radica, quo fa desfacil li deschifration del parol, comp. Esperanto amos e Occidental
«va amar». Li max grand gradu de analitisme ha atinget li lingues
chinesi e anglesi -- lingues de alt e seriosi cultura. E it es clar que
un lingue quel pretende devenir lingue del international relationes, ne
posse haver tro long parol-combinationes, perdiente per to su claritá.
In li declination li analitisme es ja talmen comun, que anc in li lingue international it
es generalmen conosset. Ma in li conjugation Occidental es ja mult plu analitic
quam p. ex. Esperanto. To have anc un altri valorosi qualitá. On save que omni
natural lingues possede sempre un grand quantité de ínregulari formes,
precipue in li conjugation del verbes max frequent. Do li regularisation
per particules
prepositional quam in Occidental es li max apt, contra que li ínnatural
suffixes de Esperanto skribis o Idiom Neutral (skribav) sempre va chocar li
publica.

Li finale -s, quel in Esperanto e Ido indic li finit verbe, es international
conosset quam plural signe, trovabil in angles, hispan, portugales,
frances, hollandés, german etc.

Un frase sempre repetit es que li lingue international deve esser facilmen aprensibil. Li
autor de Esperanto volet satisfar ti postulation per simplic mecanic
grammatica con poc regules e restriction del númere del radicas til un
minimum, usante derivates mem por max frequent notiones: mallonga por
curt, malbona por mal, vagonaro por tren, patrino por matre. Ma li
practicabil e facil aplication es plu grav quam li facil aprension. Nam
li témpore del aplication del lingue international va esser 100-plic plu long quam ti del
aprension. Pro to it es gravissim haver curt radic-paroles por idés usat
omni die. Li témpore por aprension del lingue international es ja tam curt que quelc hores
plu mult lude null rol contra li long témpore del vive. Ultra to li ver
facilitá de un regul grammatical resulta ne de su simplicitá intern e
minimum de regules, ma solmen per aplication in practica. It es plu
facil parlar secun 5 regules secun li custome quam per un regul contra
li custome. Li du o tri regules de accentuation in Occidental junt es plu facil
quam li un de Esperanto.

De látere de Esperantistes on sublinea que un vital social factor por li
movement de lingue international es haver un firm e ínchangeabil base, quel p. ex.
Zamenhof statuet per su Fundamento de Esperanto, essent íntangibil e
obligatori por omni scritor. Ti fundament, consistent de decretes
arbitrari de su autor es gardat per li plu o minu perseverant discipline
del adeptes. Li fundament de Occidental es li vivent international
paroles e li leges derivat ex ili. Ti natural fundament es plu stabil
quam li principies statuet de Dr Zamenhof, quel postula que on mey dir
internacía e cheestanta vice «international» e «present». Occidental apoya se
sur li accustomation de 500 milliones europanes e americanes. Esperanto
vole fortiar les parlar contra natura e custome. Ma li inertie del 500
milliones va esser plu fort quam li dictatura del esperantistes.

Quáncam Occidental in mult punctus representa un revolution in li conceptiones
reyent pri mundolingue; it es li unic sistema de lingue international quel es conform al
exploration-resultates de Wilhelm Wundt pri li psicologie del lingues,
it es satisfation e ponte al modern linguistica, ne barrage chocant.

To es li garantíe al success.

[.author]
E{dot} Pigal

// 40 annus Esperanto  -- Apert epistul al 19-esim Universal Congress de Esperanto {{{2
=== 40 annus Esperanto -- Apert epistul al 19-esim Universal Congress de Esperanto

[.author]
de Siegmund Ortony

// XXX NOTE: li marca original de págine -73- esset in li sequent
// paragraf:

****

Del 28 julí til 4 august va evenir in Danzig li 19-esim Universal
Esperanto Congress. A ti occasion in «Wiener Handelsblatt» organ dial
del Austrian Comercie, li 25, 27, 28 junio ha aparit de sr. Siegmund
Ortony un serie de articules contra Esperanto sub titul: «Über die
Notwendigkeit und Möglichkeit der Schaffung einer
verwertbaren internationalen Handelssprache» (Pri li necessitá e
possibilitá del creation de un practicabil lingue international
comercial) ex quel noi in sequent publica quelc interessant partes in
version Occidental. Li autor, ne conossent Occidental, proposi quam lingue international un
simplificat angles. On talmen posse constatar, que ne solmen noi declara
Esperanto quam ínacceptibil, ma que anc persones ne prendente parte activ in
li movement interlinguistic, have li sam opinion.

[.author]
Red.

****

Denove un Esperanto-congress aproxima se e denove es a suposir, que li
practic effectiv resultates anc de ti congress ne va esser essentialmen
altri quam ti del 18 (!) ja evenit.

Li scritor de ti lineas es un entusiast por li necessitá de un lingue
international, inbrassant li terre e il ocupa se pri lingual studies
desde pluri deci-annus e ha exactmen observat anc Esperanto durant mult
annus.

Il constata, ínrefutabilmen basat sur ti conscienties, profund e expert
observationes, que Esperanto tre necessita un reformation. It deve esser
ameliorat si it vole aproximar su scope: devenir un vermen usabil,
international instrument de comprension. Nam Esperanto es ínfinitmen
lontan de ti scope, malgré su existentie durant 40 annus, malgré omni
ilusiones. It deve a seriosi mannes reconosser li veritá, ne timer it e
meditar pri remedie si es reconosset, que li via intrat es sin chances.

Yo es oficiario in un firma quel have extendet relationes in tot munde
civilisat. It con fervore durant six annus fat constatationes relatent
Esperanto e sur li base de ili, it constata, que li practic e factic
successe de Esperanto es presc null. De cent Esperanto-lettres apen un
havet alcun positiv, real base comercial, durant que 99 ha persequet
solmen pur idealistic scopes por Esperanto, p. ex. demandar esperantic
printages e similes. Ma it esset evidentmen clar che omni cent, que li
scritores ne ha esset fortiat usar Esperanto, nam -- 80 percent ha venit
de Germania e li céteri 20 percent in max grand parte venit de landes,
con queles on sin desfacilitá posse coresponder in angles, in minu grand
parte in frances. Li resultate de ti constatation esset, que li
mentionat institute ha anullat in li budget-etate li expense-posto por
Esperanto pro esser ínutil.

In li interesse de un real e universal medie de intercomprension it es
necessi un ínprejudicat conossentie e poy far li logic deductiones. Nam
homes rasonosi deve consentir, que li 19-esim congresse va haver tam poc
successes, quam li 18-esim, nam in altri casu ili vell [har] aparit ja
desde long. Un objectiv observator deve comprender finalmen, que li
propagation solmen idealistic del actual Esperanto ne have un minimal
valore positiv in li sense de un mundolingue, specialmen de un lingue
comercial. Ultra to li Esperanto-congresses es monomanic, parlante
sempre solmen pri li propaganda de Esperanto, in su form actual. Contra
omni logic necessitá evolutionari ili ha statuet li tese, que un
modification in li structura de Esperanto ne es permisset; per to
chascun de ti arangeamentes es morti-nascet.

// XXX NOTE: li marca original de págine -74- esset in li sequent
// paragraf:

Si on vole ne chassar un fantom, ma quam seriosi hom atinger un scope it
ne have utilitá continuar vehicular sur un via evidentmen nullvalorant,
ma on deve questionar se u es li causes, que Esperanto quam real
mundlingue til nu ne havet successe. To es visibil clarmen a omni hom
ínprejudicat. Per to li total manca de chances por Esperanto
es evident. On ples do considerar, que it ne have minimal valore si mem
tre mult homes apropria se li saventie de Esperanto, solmen por scrir in
Esperanto a alcun hom, con qui on posse intercomprender se in un lingue
ja existent.

Li max simplic logica doce, que es plu just, si li considerabil minorité
de homes ancor ne conossent li mundlingue ja existent (i.e. anglés,
secun li opinion del autor. Red.) vell aprender ti ci lingue quam
demandar, que su conossores mey apropriar se un nov lingue, de quel li
aprension es mult plu desfacil quam on opine in general: To deve esser
explicitmen accentuat. It es un fact, que homes íneducat aprende
Esperanto plu facilmen quam instructetes, pro que ili minu senti li
artificialitá de Esperanto. Li studia de Esperanto -- tal quam it es nu
-- ne es util, ma nociv, pro que it detene milles de homes aprender un
real mundlingue, quel exhaustivmen compensa li un poc plu grand pena del
aprension.

Automaticmen apari li question, esque on deve avansar sur ti via sin
esperanties e sin chances quam til nu e, si ne, quo altricos deve evenir
por aproximar li scope aspirat. Ma ante omnicos li principie deve reyer,
ne esser ciec cavalcante sur principies, ma visar solmen li real scope
sin omni principiari opiniones e sin esser impedit per trublant
idealisme. Li congresse deve haver li corage a reconossentie e acter
conform. Til que on ne reconosse, que Esperanto durant li 40 annus de su
existentie ne ha satisfat li esperas, queles on posit in it e pro to anc
ne adplu va satisfar les, on solmen dracha vacui pallie. Si on vide, que
on ha aberrat, tande on deve resolut retornar e serchar un altri via.
Trovar ti via, to es li deve del nov congresse, in altri casu it va
finir tam ne remarcat, quam omni altris.

Zamenhof in su grand pensation mund-inbrassant ha fat un psicologic
grand errore: il volet contentar omnis e pro to il ha aportat ne
suficent a nequí causante per li artificial pelmel de paroles un total
ínpossibil situation. Li vocabularium es li fundament de un lingue e
deve esser constructet in maniere natural, durant que ti de Esperanto
representa un monstruosi artificiallia. Arbitrarimen, sin regul e sin
intim sentiment natural, il prendet li paroles de lingues vivent e mort
e pro to ili es tre desfacil a memorar.

Precipue li preferentie del german (tago, nur, bedauri, shajni), etsi to
es honorant por noi, ha esset un grand misprense, quel demolit li
necessi uniformitá. It esset certmen un erra utilisar anc mort lingues.

Secun li judicie general li fatal «j» del plurale deprava Esperanto e on
vell [har] posset substituer it plu bon per li angles «s».

Li max grand defecte de Esperanto es, que it ne ha contentat se esser un
lingue auxiliari, volente representar un nov perfect lingue equipat per
omni fin nuancies e finesses. Per to it transpassa tro mult li possibil
límite. Quam exagerat pedantie es p. ex. li contrast exactmen accentuat
inter adjective e adverbie o li ostentativ marcation del objective. To
es detallies quel existe ne mem in german. Tal desfacilitás have null
scope.

Qual bell perspectives revela se, si on pensa, que per un lingue
international unitari on vell posser vicear anc li studia del mort
lingues e inbrassar li tot homanitè per un sol ligament.

[.author]
Trad. Ms.

// XXX NOTE: ci esset li marca original de págine -75-

// Cronica {{{2
=== Cronica

A ocasion del semanes festiv, sr. E. de Wahl ha visitat Wien, sequente
un invitation de Verein Deutschösterreichischer Ingenieure,
Kosmotechnische Gesellschaft, Arbeitsgemeinschaft für Schrift und
Sprache e Association Cosmoglotta Comité Central. Il fat du interessant
discurses arangeat de ti societés li 14 e 17 junio in li grand sala del
Histologic Institute del Universitate. Li unesim discurse ha tractat un
nov problema cultural e fisical sub li titul «Li mission del tecnica».
In li duesim discurse, acompaniat de projectiones, li autor de
Occidental ha parlat córam 80 auditores, pri li historie del lingue
international; il refutat in maniere eloquent e convictiv li general
prejudicies contra un lingue del tip Occidental. Li du discurses, hante
esset acceptet con grand simpatie e rich aplause, va aparir anc in
printa. In fine del duesim convenida, ductet de Ing. Emil Jung,
presidente del Societé de Ingenieros, sr. Walter Smital,
Esperanto-lector che Radio Wien, ha demandat parol por presentar long
series de tabelles statistic pri li successes del Esperantistes. Ma li
publico, ancor fascinat per li 2-horic clar e objectiv explicationes e
li totalmen nov perspectives apertet de sr. Edgar de Wahl., con indignation e
unanimitá ha refusat un tal contra-argumentation. Támen sr. Smital ne
posset responder li question del presidente, quant Esperantistes existe
in li munde.

«Heroldo de Esperanto», nr 25, ha publicat un raporte pri ti eventes in
Wien, concludente per declarar que li afere de Esperanto es ja tam difuset,
que Occidental ne va victoriar li entusiasme del esperantistes. Nu noi ne vole
trublar li felicie del esperantistes e va ofertar Occidental solmen a ti
persones qui ne vole accepter Esperanto.

Association Cosmoglotta ha intrat successosi transactiones con un del
max grand editorías del continente por comensar propaganda de Occidental
sur max larg base. Detallies seque in circulares al colaboratores.

In li movement de Ido ha evenit un schisma. Li secretario del Ido-Union
secun «Mondo» nr 10 declara li nov-electet Ido-Akademio quam ínlegal e
refusa li material subtenentie. Li presidente del Union ha demissionat.
Li presidente del Ido-Akademio ha proposit su demission ja plu antey.
Prof. Jespersen e sr. Janotta ne adplu es membres del Akademio. Li
reformaci Idistes electet «Mondo» quam organ; li adversari, conservativ
partie es ductet de sr. Noetzli, organ «Ido», Zürich. Li Ido-jurnal
«Linguo Internaciona», Praha, ha cessat aparir.

Sr. de Beaufront, «precipua autoro di Ido» e secretario del
Ido-Akademio, secundat de sr. J. Guignon, vice-secretario del Akademio,
in «Ido», junio, responde a mi articul «Regretabil Ido», Cosmoglotta nr 40. Ili
have li corage mantener li assertion que in Ido li radica de «sintezo
esas nomo, ne verbo.» Sapienti sat.

Prof. Dr. Karl Schüppel, presidente del Esperanto-Societé Parchim, nu
fervent colaborator de Cosmoglotta, in li liga-convenida del nord-german
esperantistes in Schwerin li 26 may ha pledat por Occidental e con successe ha
refutat li fals assertiones pri nor lingue.

Dr. Peipers-Köln ha parlat por Occidental li 13 may in Ido-Societé Paris. In li
discussion ha prendet parte sr. L. M. de Guesnet, J. Linzbach e al.

Comtre Dr. Ernö Zichy-Acs, pionero de Cosmoglotta in Hungaria, ha
publicat un long articul pri Occidental con textus comparativ in
«Magyarország», Budapest, 21 junio. Anc altri jurnales hungarian ha
raportat detalliat pri nor lingue.

// XXX NOTE: ci esset li marca original de págine -76-

Sr. F. Pátek, inspector de scoles, in Český učitel«, Praha, 16 junio, ha
insertet un articul tre instructiv por Occidental.

Sr. Yoshi Ishiguro, editor de «Esperanto en Nipponlando», Tokio, in li
japanes periodic «Nov era», april, publica un articul pri lingue international,
laudante Occidental; il constata que li pluralsigne -s de Occidental es max
international.

«Academia pro Interlingua», nr 3, contene textus comparativ in Latino sine Flexione e
Occidental, con posremarca: «Resulta concordantia in generale; differentia es
pauco.»

Miss Pankhurst in «The Morning Post», London, 29 april, scri que quáncam
li lingue angles have scrition discordant del fonetica, un
simplification del ortografie angles vell esser un vandalisme. (Ad nota
por ti qui vole adaptar angles quam lingue universal per fonetisar su
scrition.)

Li conosset linguist Hugo Schuchardt, prominent specialist in lingues
mixt (creolic) e membre del Delegation por l'adoption de un Lingue
International Auxiliari, ha morit in Graz, li 21 april.

Editoria T. Fisher-Unwin, Ltd, London, peti nos publicar que li libre «A
Short History of the International Language Movement» de Prof. Dr. A. L.
Guérard es exhaustet.

// Abonnamentes, contributiones e subventiones por Cosmoglotta {{{2
=== Abonnamentes, contributiones e subventiones por Cosmoglotta

Rev. H. L. B., Chemnitz: 3 RM; T. Wh., Ealing: 3 d; F. C. van
A., Oud-Gastel: 5 ö. S; G. P., Bergisdorf b. Z.: 5 ö. S; R.
W., Argenteuil: 20 fr; O. P., Tallinn: 3 RM; J. P., Tallinn: 3 RM; W.
Sch., Lauenburg: 5 ö. S; I. L., Selnica o. D.: 5 ö. S; C. G., Warszawa:
10 Zl.

Pro manca de loc noi regretabilmen ha devet procrastinar li articules:
Dr. Karl Schüppel: Pedagogic valore de Occidental. A. Z. Ramstedt:
Preterite per -t. E. de Wahl: Exceptiones e li vive. Julian Prorók:
Stabilitá e evolution. E. de Wahl: Analitic e sintetic. E. de Wahl: Li
possibil futur evolution del lingue international. Astralist nro 1: Quel lingue es
suficent bon por li popul? Prof. Rosselló-Ordines: Replica pri
Interlingua Systematic. Ernst Graber: Neo-Volapük (Esperanto). A. Z.
Ramstedt: Li articul li.

Al present nr de Cosmoglotta ne es anexet un Supplement. Li secuent SaC, nr 10,
va esser dismisset con Cosmoglotta nr 42.

// «Deutsche Briefgesellschaft» alliate de Cosmoglotta {{{2
=== «Deutsche Briefgesellschaft» alliate de Cosmoglotta

Al present nr es anexet pro nor german abonnates un prospecte e un cart
de mandate por «Deutsche Briefgesellschaft» (German Societé de
Correspondentie). Noi specialmen fa atenter pri li importantie de ti
apart institution con quel nor Association vole laborar comun por li
afere de Occidental. Ti societé edite li excellent organ «Deutsche
Briefzeitung», quel va propagar Occidental anc trans li límites de
Germania, in tot munde. Li redactor del jurnal have li intention
etablisser un special rubrica por un «Section de Correspondentie
Occidental» por iniciar e promoer relationes per scrit e personal inter
adeptes e interessates de Occidental. It es un bell successe por nor
lingue posseder un tal alliate e noi peti nor amicos adherer al
«Deutsche Briefgesellschaft, Section de Correspondentie Occidental»,
Naunhof b. Leipzig, Germ. In céteri li adhesion a ti societé have un
grand valore por omni intellectuale qui perseque ancor quicunc altri
interesses ideal o practic.

// XXX NOTE: ci esset li marca original de págine -76b- (ma it mey
// esser -77-)

// Kosmoglott {{{2
=== Kosmoglott

// XXX TODO: Confirmar li aspecte del original.

(precursor del jurnal COSMOGLOTTA)

contene li max important articules pri lingue international e por e contra Occidental.

Absolut necessi por omni scientic interessat mundlinguist.

Precie del annu-colectiones:

1922 e 1923 complet a 7 frs. sv.

Con mancant nr 1 a 4 frs. sv.

Defectiv colectiones a 2 frs. sv.

1924, 1925, 1926 complet a 2 frs. sv.

Complet colection de 1922 til 1926, junt 20 frs. sv.

Recivibil che li autor: E. de Wahl, Eha 10, Reval, Estonia.

// Occidental-Litteratura {{{2
=== Occidental-Litteratura

Curt grammatica-claves de Occidental in lingues Angles, Frances, German,
Russ, Tchec a 0,30 ö. S (0,25 frs. sv.)

E{dot} de Wahl: Radicarium directiv de Occidental in 8 lingues ADFIPRSSv 5
ö. S (4 frs. sv)

Jean Chanaud: Index français-Occidental au Radicarium. 1 ö. S (0,75 frs.
sv.)

J{dot} A. Kajš: Praktický jazyk světových styků Occidental. 0,60 ö. S (Cena
3 Kc., vaz. 6 Kc.)

A{dot} Z. Ramstedt: Nyckel till Occidental. 1 ö. S (0,75 frs sv.)

J{dot} Gär: Wörterbuch Deutsch-Occidental ha apparit 9 liverationes a 0,30
ö. S (0,25 frs. sv.)

J{dot} Linzbach: Transcendent Algebra, 1,30 ö. S (1 fr. sv.)

Rabindranath Thákur (Tagore): Nationalism in Occidente. Autorisat
traduction de A. Toman. Precie 1,30 ö. S (1 fr. sv.)

Dr. R. N. Coudenhove-Kalergi: Li Paneuropan Manifest. Autorisat
Traduction de E. Moess. 1,30 ö. S (1 fr. sv.)

J{dot} Robert e E. Pigal: Der Weg zur Europäischen Verständigungssprache (Li
via al lingue del europan intercomprension) OCCIDENTAL, in D Esperanto e
Occidental. 1,60 ö. S (1,25 frs. sv.)

A{dot} Z. Ramstedt: Occidental -- ett västerländskt kultursprak. 0,30 ö. S
(0,25 frs. sv.)

Recivibil che:

- Cosmoglotta Mauer b. Wien, Austria.
- Comité Explorativ de Lingue International. Eha 10, Reval, Estonia.
- Societé Interlinguistic Villagatan 25, Helsingfors, Finnland.
- Editoría Occidental Česká 32, Brno, Tchecoslovacia.

Por postal expenses ples junter 10%. Informationes 2 respons-cupones.

****
Eigentümer, Herausgeber u. Verleger: Gesellschaft Cosmoglotta, Mauer b.
Wien, Postfach 6. -- Verantwortlicher Schriftleiter: Ing. E. Pigal,
Liesing b. Wien. -- Druck: G. Kanz, Liesing.
****

// Cosmoglotta A 42 (1927-09/10) {{{1
== Cosmoglotta A 42 (1927-09/10)

Organ del Association International Cosmoglotta

Consacrat al developation e propaganda del Lingue International
Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 5 ö. S {equals} 4 sv. fr {equals} 0,75 doll. {equals} 3 RM {equals} 25 csl. K

Annu VI -- Septembre-Octobre 1927 -- Nr. 42 (5)

ifdef::original-tocs[]

// Contenete {{{2
=== Contenete

- Li unesim voce.
- Stabilitá e evolution. (Julian Prorók)
- Quel lingue es suficent bon por li popul? (Astralist)
- Li preterit per -t. (A. Z. Ramstedt)
- Li possibil futur evolution del lingue international (E. W.)
- Interlingua Sistematic. (J. Rosselló-Ordines)
- Response. (E. W.)
- In servicie del mund-revolution. (Charles Collin)
- Cronica. (E. P.)
- Abonnamentes, contributiones e subventiones por COSMOGLOTTA.

endif::original-tocs[]

// Li unesim voce {{{2
=== Li unesim voce

Li conosset Esperanto-Gazette semanal «Heroldo de Esperanto» (Redaction
e Administration: Teo Jung, Horrem bei Köln, Germ.) de témpore a témpore
have un rubrica «Ni kaj la aliaj» (Noi e li altris) in quel li redactor
in maniere possibilmen max objectiv pena descrir li actual statu del
movement interlinguistic general. In sequent noi inserte, con traduction
paralel in Occidental, li essential contenentie de ti rubrica ex Heroldo nr 31,
5 august.

[.author]
Red.

// Esperanto -- Occidental {{{2
=== Esperanto -- Occidental

La Ido-«movado» ŝajne fariĝas pli kaj pli senmova. Alvenas ankoraŭ
kelkaj Ido-revuoj, sed ili ĉefe kontentiĝas per lingvodiskutoj aŭ per
distra legaĵo. Pri realaj sukcesoj oni nenion legas.

Li Ido-«movement» semblante deveni plu e plu ínmobil. Adveni ancor quelc
Ido-revúes, ma ili precipue contenta-se per lingual discussiones o per
letura distractiv. Pri real successes on lee necos.

Interese estas ankaŭ legi (en «Ido», jan.), ke la nombro de ĉiuj
Ido-libroj ĝis nun eldonitaj (inkluzive tiuj, kiuj jam elĉerpiĝis)
estas ĉirkaŭ 230.

Interessant es anc leer (in «Ido», jan.) que li
númere de omni Ido-libres til nu editet (inclusiv tis quel ja exhaustet)
es circa 230.

Cetere grandaj rondoj en «Idujo» deziras reformojn, kiuj plialproksimigus
Idon al Occidental. Ekzemple oni postulas laŭvolan elizion de diversaj
finaĵoj.

In céteri, grand circules in «Idia» desira reformes qual plu
aproxima Ido a Occidental. Por exemple on demanda facultativ elision de
divers finales.

// XXX NOTE: li marca original de págine -78- esset in li sequent
// paragraf:

Al idistoj mi povas doni nur unu konsilon: forlasi sian nur duone
faritan reformlingvon kaj kiel eble plej baldaŭ reveni al Esperanto aŭ
-- transiri al Occidental, ĉar pli malpli frue, pri tio mi estas
konvinkita, Occidental (eble ne en sia nuna primitiva sed en pli
evoluigita formo) ja ensorbos ĉiujn seriozajn reformulojn, kiuj
ne estas nuraj fanatikuloj por unu definita sistemo aŭ nuraj amantoj de
lingvaj disputoj.

A idistes yo posse dar solmen un consilie: abandonar
lor solmen demí-fat reformlingue e max bentost possibil retornar a
Esperanto o transir a Occidental, nam plu minu bentost, pri to yo es
convictet, Occidental (possibilmen ne in su present primitiv form ma in
plu evoluet) ya va absorpter
omni serios reformatores, quel ne es sol fanaticos por un definit
syitema o sol amatores de lingual disputas.

En Occidental aperas nuntempe dumonata revuo «Cosmoglotta» kun
scienca-literatura suplemento; sed taŭgaj lerniloj (gramatikoj kun
lecionoj) de Occidental ankoraŬ tute ne ekzistas.

In Occidental apari
ho-témpore bimensual revúe «Cosmoglotta» con scientic-litterari
supplement; ma apt medies de aprension (grammaticas con leciones) ancor
totalmen ne existe.

Krom Esperanto, Ido kaj Occidental ioman intereson ankoraŭ altiras
Interlingua de Prof. Peano, kiu aperigas regule la monatan revuon
«Academia pro Interlingua».

Ultra Esperanto, Ido e Occidental it atracte
ancor alcun interesse Interlingua de Prof. Peano, qui fa aparir
regularmen li mensual revúe «Academia pro Interlingua».

Komence de la nuna jaro s-ro Weisbart ekeldonis revueton «Mondlingvo, ne
europa lingvo». Sed aperis nur la januara kaj la februara numeroj. S-ro
W{dot} estas tre kapabla sed iom malrealeca mondlingvulo, kiu preskaŭ sian
tutan vivon kaj sian sanon oferis al laboroj pri la mondlingva problemo.
Plej konata estas lia projekto «Medial», kaj laste li okupis sin pri
kreo de monda lingvo (ne de esence europa, kiel preskaŭ ĉiuj nun
propagandataj projektoj).

In comensa de ho-annu sr Weisbart eat editer
revuette «Mondlingvo, ne europa lingvo». Ma aparit solmen li numerós de
januar e februar. Sr. W. es mundlinguist tre capabil ma un poc
fantastic, qui sacrificat presc su tot vive e su sanitá a labores pri li
problema mundlingual. Max conosset es su project «Medial», e in ultim il
ocupat se pri creation de un mundan lingue (ne essentialmen europan quam
omni nu propagat projectes).

Monda lingvo volas esti ankaŭ la idealema projekto «Ro»; sed ĝi posedas
la gravajn mankojn de la praunuaj sciencaj lingvoprojektoj. Ro atentis
ekskluzive la teorion sed neniel la praktikon. Sed kio malatentas la
praktikon, tio jam estas antaŭdestinita por la morto. Tiel ankaŭ Ro.

Mundan lingue vole esser anc li idealistic project «Ro»; ma it possede li
grav mancas del unesim «scientic» lingue-projectes. Ro atentet exclusiv
li teorie ma nequam li practica. Ma quo ignora li practica, to ja es
predestinat al morte. Tam anc Ro.

// XXX NOTE: li marca original de págine -79- esset in li sequent
// paragraf:

Praktike taŭgaj projektoj inter la nun propagandataj estus, krom
Esperanto, eventuale ankoraŭ Ido kaj Occidental. Interlingua estas tro
malmoderna, bazante sur latina lingvo, kaj Ro tro teoria. Sed Esperanto
jam ekzistas, kaj Ido estas pliperfektigita kaj anstataŭota per
Occidental. Tiel fine restos, kiel eblaj konkurantoj, jam nur Esperanto
kaj Occidental, kaj tiu stato, certe, estos pli klara kaj eĉ pli
agrabla ol la nuna ĥaoso. Estos poste demando de potenco aŭ de paca
interkonsento, kiun lastan mi konsilus fari jam nun, se la nuna situacio
ĝin allasus au rekomendus. Intertempe ni esperantistoj atendu pacienca
la evoluiĝon kaj plu batalu por la baldaŭa ĝenerala venko de nia ideo!

Practic apt projectes inter li nu propagat vell esser, ultra Esperanto,
eventualmen ancor Ido e Occidental. Interlingua es tro ínmodern, basant
sur latin lingue, e Ro tro teoric. Ma Esperanto ja existe, e Ido esset
pluperfectet per Occidental e va esser viceat per it. Talmen finalmen
resta, quam possibil concurrentes, ja solmen Esperanto e Occidental, e
ti statu, certmen, va esser plu clar e mem plu agreabil quam li present
cáos. It va esser poy question de potentie o de pacific convention, quel
ultim yo vell consiliar far ja nu, si li present situation vell
permisser o recomandar it. Interim noi Esperantistes lass nos atender
con patientie li developation e lass nos adplu combatter por li bentosti
general victorie de nor idé!

[.author]
Teo Jung +
Trad. Red.

// Stabilitá e evolution {{{2
=== Stabilitá e evolution

In un nascent cose li du extrem postulationes de stabilitá e evolution
in tre desagreabil maniere contradi ad unaltru e in li unesim témpores
del idé del lingue international un evolution del sistema o su corectur
esset absolut mortativ por it, e it posset tener se solmen per rigorosi
stabilitá e discipline.

// XXX NOTE: li marca original de págine -80- esset in li sequent
// paragraf:

Li max instructiv exemple in ti sense esset Volapük. Quande pro
aparition de Esperanto on comensat far ameliorationes e reformas, li tot
edificie discadet e ruinat se. Just pro to li ductores de Esperanto per
omni forties ha conservat li stabilitá per absolut elimination de omni
reformas e mem de necessissim corecturas de notoric erras e mancas. E
Esperanto ha vivet e expandet se til nu. Quande ha comensat li grand
reformatoric moventie de Ido, guidat de Beaufront e Couturat, Esperanto ha
preferet un riscant operation con perde de un grand númere de adherentes
e plurissim conosset ductores e scientistes, por conservar li stabilitá,
in li clar videntie que li unesim reformas de Ido ne va posser haltar li
curre del evolution. Ti evolution vell indangerar li existentie de
lingue, basat quam Volapük sur aprioristic arbitrari artificialitás e
decretes de Dr Zamenhof. E proque li evolution de Ido ne ha sequet li
linea ja proposit
per Neutral de Rosenberger{blank}footnote:[Li Delegation ha hesitat in su
election inter Esperanto e Neutral e solmen pro li ja grand númere de
adherentes on ha electet principialmen Esperanto, ma sub condition
introducter reformas in li sense del projecte Ido e de Neutral. Ma
just lu essential de Neutral on ne ha sequet, ma conservat li
fundamental structura de Esperanto por posser atirar li esperantistes,
quo tamen ha missuccedet.]: (abolir li ínnatural e arbitrari
grammatical finales), su progressiv developation ha esset de facto un
morbid hipertrofie, quase elefantiásis.

// XXX TODO: Confirmar li parenteses in supra: «: (abolir…),».

Ma pos quelc témpore translaborante du tri vezes su vocabulariums, anc
Ido ha sentit li necessitá stoppar li caleidoscopic periode de mutation,
recivente per li max divers propositiones, sovente ne limitat per
linguistic conossenties, un plu e plu scolastic caractere. Do on ha
decretet un periode de stabilitá por 10 annus, durante quel on solmen ha
productet un immensi quantitá de nov paroles secun li stabilisat
regules. Ma li form de ti paroles esset ancor plu e plu bizarr e tre
long e ponderosi. Plu Ido evoluet, plu it devenit scolastic e it esset
visibil, que ti via ne posse ducter al scope.

Ti scope es li max grand internationalitá. Li unesim passu in ti
direction ha fat Esperanto per election de conosset europan radicas sin
deformar les in tal gradu quam Volpük. Poy Ido ha continuat ti linea
electente radicas plu apt e plu international, ma al fabricatores de Ido
ha mancat li linguistic instincte quel caracterisat li genie de
Zamenhof, visibil in su «lingvaj respondoj». To ha ductet ad un ciec
via, proque li derivationes sovente esset ancor minu international e plu
chocant quam ti del Esperanto.

Latino sine Flexione de prof. Peano ha basat se sur un principie
contrari a ti de Zamenhof: ne li popularitá ma li ínmediat usabilitá por
li scientie, usante un simplificat latin e renunciante omni autonom
evolution. Talmen it nequande va posser devenir populari, ma malgré to
pro su strict conservatism lent ma tenaci it progresse in expansion.

Li grand revolution in ti statu de coses esset inaugurat per Occidental,
quel uniat li du principies de popularitá e scientialitá per li metode
de regulari derivation del conosset international paroles{blank}footnote:[To
es just li subconscient principie de Zamenhof. Solmen su yunitá e su
ignorantie del linguistica comparativ ha impedit le trovar li plen
solution. E poy, quande il esset plu matur, li ferrin contracte con li
editorial companie ha fortiat le ad absolut silentie. Li atinget
publicitá e expansion ha postulat stabilitá.].

// XXX NOTE: li marca original de págine -81- esset in li sequent
// paragraf:

Ma instructet per li anterior evolution quel sempre ha ductet ad
stoppation in ciec via, li autor lassat maturar su idés durant 30 annus
durant queles il provat les in privat correspondentie e mundlinguistic
jurnales. Pos publication del principies de Occidental li interessat publica
mundlinguistic durant 5 annus posset criticar it, proposir reformes,
ameliorationes
etc, por quel scope esset apert li págines del nov jurnal Kosmoglott.
Unesimmen Occidental ne ha ligat se per custosi litteratura. Du annus mem ne
existet un lexico, e poy aparit solmen un provisori radicarium directiv.
Malgré to li lingue quam quasi naturalmen crescet, ha monstrat se clar,
precis e extrem flexibil, usabil ne solmen por scientie ma mem por
poesie, quo til nu esset quasi monopole de Esperanto. E por ti scope Occidental
ha monstrat se mem plu apt quam Esperanto, quo es concedet mem de divers
guidant esperantistes. Li scientic usabilitá ja esset clar desde li
comensa pro conservation del international paroles e lor derivation.

5 annus Occidental hat dat al interessates por reformar e criticar su mancas.
Ma li majorité de criticas esset sive efluentie de personal gusta, sive
ínpossibilitá liberar se del obsolet scolastic principies, desde
Leibnitz e Descartes trans Volapük til Esperanto-Ido e su centes de
imitationes e provas de corectura. Ja ti sol facte devet monstrar al
pensant hom que un corectura de un producte de arte, per altri persones,
mem per un artist va sempre diminuer li valore del ovre proque su stil
es un altri. In Egiptian arte existe notori fals dessin in li ocules e
péctore. Mi tamen ne posse imaginar que un corectura secun nor propri
modern gusta vell ameliorar li Egiptian arte. Ci posse esser solmen un
solution: Si li antiquat producte de arte ne contenta plu, on deve crear
un nov sistema secun un nov stil. Just to ha fat li quar original
creatores de Volapük, Esperanto, Latino sine Flexione e Occidental. Ni
un de ili ha volet corecter li anteyan sistemas, ili ha creat alquicos
nov e to representa li ver progresse. Lu antiquat mori e lu nov expande
se til su possibil límites por poy esser viceat per plu perfect. Ni un
sol cose ne posse evoluer in se self til absolut ideal. Li hom evolue in
su yunitá e poy labora sur li atinget fundament del vive. Un hom quel
solmen vell evoluer e studiar durant su tot vive til fine sin comensar
efecter in realitá to a quo il ha venit, es un totalmen ínproductiv e
ínutil ente. Ma quelc exemples: Li arc ha functionat til su ultim
perfection in form de arcabuse, ma poy it ha esset viceat per li fusil.
Li fusil hodie anc sembla har atinget su ultim límite de evolution e
probabilmen va esser substituet per missor de bacteries,
fúlmin-radio-emissor o alquicos simil. Li labor del cavalle e del bove
es substituet per vapor-machine, ti va esser suplantat plu e plu per
machine electric etc. Sempre un nov principie realisa plu bon li primari
guidant idé.

// XXX NOTE: li marca original de págine -82- esset in li sequent
// paragraf:

Un absolut progresse sempre es inaugurat per un nov idé o sistema ne per
reconstruction e corectura del anteyan til ínfinite. Ma un revolution
constant e ínfinit (quam in Central America) nequande posse producter
alquicos util. Li nov idé o sistema deve consolidar e stabilisar se por
posser acter e efecter. Max productiv posse esser li nov idé si li
possibilitá de vast nov evolution liga se con un san conservatism
salvant li atinget successes. Ti conservatisme deve esser directet
ye nor heredage de cultural paroles e lor derivation. To es nor
fundament vermen international, ne arbitrari fundament quam in
Esperanto, ma basat sur li til nu max grand cultura e civilisation. Ti
fundament ha monstrat se tam solid, que it ha pervivet presc 2000 annus
pos li morte de ti civilisation self. Do li natural evolution va relater
principalmen li recent nov materiales, introductibil in Occidental sin alcun
catastrofes simil a ti de Volapük e nu menaciant a Esperanto pos li
fallida de Ido. Occidental es ya presc un lingue natural e pro to submisset al
leges de omni vivent natural lingues. Ja su nascentie e su vive in li
unesim annus esset totmen altri quam ti del artificial lingues. It vivet
inter su adherentes sin vocabulariums, sin detalliat grammaticas ni
crestomaties, e malgré to su usatores scri e parla it quasi in identic
maniere. To monstra max bon que li base de Occidental es rect e fort. Pro to nu
es témpore comensar li activ propaganda. Li stabilitá por un sufficent
long futur es garantit per li experienties de 5 annus de infantie pos un
embrional periode de 30 annus. Nu Occidental es matur por prender in su manus
li guidantie del mundlingual afere, proque Esperanto plu e plu devia del
linea del internationalitá, plu e plu deveni li national lingue de un
micri fanatic popul con manie de grandesse, visibil in su autonom
«esperantismes».

Nu noi occidentalistes deve prender li standarte del ver
internationalism ex li manus del infantesc oldijat Esperanto e pensionar
it. Nor internationalitá e naturalitá garanti nos contra brusqui
rupturas e catastrofes, proque Occidental per su structura junt natural e
regular ha atinget li saturation e optimum in ti direction. Pro manca de
mecanic arbitrari elementes omnimomentmen on posse introducter e usar
novi formes apu li antiquis. Quo es fort e vivicapabil va restar, e lu
debil va morir. To ne evente per decretes e ukases ma per li vive self.
E solmen li vive es li eternal stabil in li munde. Constructiones e
sistemas cade e rui, ma li vive sempre verdea e triumfa.

«… e florea nov vive ex ruines …»

Viva li vive!

[.author]
Julian Prorók

// Quel lingue es suficent bon por li popul? {{{2
=== Quel lingue es suficent bon por li popul?

// XXX NOTE: li marca original de págine -83- esset in li sequent
// paragraf:

Del látere de Esperantistes on emfasa que Occidental es solmen un lingue
por erudites, ma que Esperanto es accessibil anc al simplic hom sin
classic education. To es denove un del grand bluffes per quel sempre li
povri hom es explotat e saturat per talmi-simili e desvalorallia. Advere
por li momente, quande per occasion de 40-annual ancienitá Esperanto es
ancor mult plu expandet quam Occidental, on posse dir, que it possede li
avantage ja nu strax posser communicar con un sufficent grand númere de
persones, havent commun interesses. Ma ti avantage es efemeri e
superficial. In general on posse dir que per se self li hom íncult ne
senti special necessitá in conossentie de un lingue international proque il ya in facte
ne have international relationes e interesses. Li sol qui have
serios practic interesse a lingue international es li activ membre de sindicates,
socialistic parties e altri simil international organisationes. Li grand
masse sovente deve esser incitat, e su interesses ea cardinalmen in li
direction ganiar plu grand salarie, «panem», e haver plu amusamentes:
«cinema (Kino), dansa, football, box, sport etc.», altrimen dit
«circenses». Lor conossentie del lingue international es necessi ne tant por ili self
quant por li ductores.

Li comun a omni laboreros, aspiration a plu alt standard de vive, ad
elevation ex lor misere, es li cause que just li plu inteligent e activ
persones inter ili studia li lingue international, credente per to
posser atinger li grand avantage del hom erudit, quel conosse mult
extran lingues, e a quel es talmen apertet li portas del superiori
mental e spiritual vive. Noi ne deve obliviar que just in li max bon e
preciosi elementes del masse de laboreros sempre arde ti flamme del alt
humanisme, mult plu quam li material avantages. To noi posse vider che
grand númere de martires del liberal e socialistic idé, queles consacra
bonviventie a lor idé. E justmen ti persones es li fraudat e deceptetes,
proque Esperanto nequande va posser dar les li compensation del ne
studiat latin, quel in omni casu es necessi por posser leer scientic
litteratura. Pro ti cause li scientie ha til nu repulset Esperanto, quel
vole ignorar li scientic nomenclatura e crea su propri. Ma anc ti propri
es caotic in max alt gradu e un ver labirinte por omni qui ne es ja
versat in ambi coses, 1) in li Esperanto parolformation e ortografie, 2)
in li ja conosset usual nomenclatura. Ma anc ili nequande posse saver
qualmen va esser li ver rect parol serchat. Adplu per to es introductet
centes e miles de duplicates: aviatiko -- aviadisto -- aerflugisto etc,
omnis autonom paroles sin etimologic contacte, do paroles sin
contenentie por li povri proletario, quel intermixte les e per to
monstra su íncompetentie.

Ma li simplic hom es in jure in su idé que aprendente li lingue international, i.e. to
quo representa li extracte del mundan cultura mental, il vole compensar
li mancas de su education defectosi, e il es in jure postular to de un
lingue international.

Pro to anc in li camp de Esperanto on nu labora energicmen por demonstrar que
Esperanto es li base del conossentie del europan lingues, que infantes hant
studiat it, aprende li altri europan mult plu facilmen quam sin
conossentie de Esperanto, etc. Ma to es mentie e bluff. On ancor ne ha fat li
experimente docer tal infantes acurtat latin, p. ex. de Prof. Peano
durant li sam témpore usat por Esperanto. Yo es cert que to va esser les ja
mult plu util por comprension del modern lingues. Ma it es clar que li
max grand utilitá li studiantes vell haver in occupation con un analitic
transparent sistema quel da les li clave por descomposir e penetrar li
grand númere de scientic paroles, qui anc fa parte de su lingue matrin.
Un tal sistema es Occidental quel es basat sur li analise del conosset
international paroles europan de latin orígine. It es li clave al
scientic nomenclatura e talmen anc al comprension del latin paroles,
incontrat in omni europan lingues, i.e. inprofundation del propri
lingue. Scolat per li analitic metode de Occidental por li foren
paroles, li hom va regardar anc li paroles genuin e populari tra un tal
analisatori prisma e ganiar ínconosset intern richesses.

Do anc si un lingue international vell esser un reva e fantome, li pedagogic educativ
valore de Occidental, quam transparent extracte del latin cultur, in ti
o altri maniere va sempre restar.

// XXX NOTE: li marca original de págine -84- esset in li sequent
// paragraf:

Ma si un die Occidental va haver li sam o plu grand númere de persones
conossent e usant it, esque tande anc por li micri hom, li
opresset, li povri, li proletario posse exister question quel lingue il
mey electer? Esque Esperanto, quel liga le a un micri fanatic popul de
divers monomanes, o li cultural superlingue del Occidental Civilisation,
apertent li porta al total actual real munde scientic, technic,
industrial, comercial, economic, politic, spiritual, filosofic,
religiosi; e provident le per li imens e clarmen usabil instrumentarium
por ti scope.

Tande ne va exister classes, tande va exister gradus de persones
aspirant al astres e tales qui avida solmen ganiar material pro egoistic
joya e plesura. Ma tande li númere de astralistes va posser recrutar se
de omni astral-directet homes, e tande ili forsan va esser in majorité.

Astralistes de omni classes e nationes,

Vu qui aspira lu bon, lu bell, li progress e li vive e libertá, ples
uniar Vos al Astral-Internationale in li lingue Occidental! Li mures ha
ruit, li portas sta apert e sur ili Vu posse leer: «Ricuperate ogni
speranza, Voi ch'entrate»footnote:[Sur li porta del inferne de Dante
es scrit: «Lasciate ogni speranza, Voi ch'entrate» (Ples abandonar
omni esperantie, Vu qui intra), li correctet citate de Astralist nro 1
vell significar: Ples re-prender omni esperantie… etc. Red.].

[.author]
Astralist nro 1 (ca unic?)

// Li preterit per -t {{{2
=== Li preterit per -t

Desfacil ha monstrat se trovar un bon e suficent international metode
por formar li preterit del verbes, expressent un action o statu in li
passat témpore, sin actual interesse por li parlante. Li europan lingues
usa tre diferent manieres por expresser ti idé, o analitic o sintetic o
ambi. Pluri ne senti se content solmen con analitic metode, p.ex. ti per
«fe» con infinitive quam usat in Occidental, ma postula anc, secun li
modelles de lor national lingues, un sintetic form, ma li sufixes,
queles li natural lingues usa por expresser ti idé, tre varia. Anc li
usation del grammatical témpores es diferent. Simil constructiones have
different significationes in different lingues.

In contrari, por li perfect noi trova un íncontestabil international
expression in li germanic e romanic lingues: F. _a acheté_ (a {equals}
ha), Prov. _a comprat_, I. _ha comprato_, H. _ha comprado_, Ru. _are
cumprat_, A. _has bought_ (in medieval anglesi anc _ha_), D. _hat
gekauft_, Dan e N. _har köbt_, Sv. _har köpt_ (plur. _ha köpt_).

Ja in li vulgari latin noi trova ti composition: _habet caballum
comparatum_ {equals} il have un cavalle (quel es) comprat {equals} il
ha comprat un cavalle. Un transition del signification, quel es
facilmen comprensibil, e totmen ne ínlogic, quam cert mundilinguanes
asserte.

Ti construction significa sempre in li lingues anglesi, italian e hispan
real perfect, t.e. un action quel ha evenit in passat témpore ma es
finit nu, o ancor have actual interesse del vidpunctu del parlante. Ma
franceses e germanes usa li sam construction quam historic perfect in
vice de lor preterite e passé defini.

It es remarcabil, que ti transition de perfect a preterite ha evenit
che diferent nationes e in diferent témpores, quasi secun universal
tendentie. Quam noi save, li latin perfect _amavi_ anc esset usat quam
historic perfect in vice de antiqui _aorist_, e li existent fort
preterites del germanic lingues (Cpr. Lat. _fefelli_ e A. _fell_, Sv.
_föll_, D{dot} _fiel_) ha esset anc unquande perfectes. Mem un lingue
quam li hungarian, ne apartenent al aric lingues, usa nu in ordinari
parla _írt_ (ha scrit) in vice de _íra_.

// XXX NOTE: ci esset li marca original de págine -85-

Ma sin dúbita, un consequent usation del perfect in vice de preterite
sembla tre pesant e strangi a mult nationes.

It es interessant observar, que in Lingua Franca on totalmen ne usa
«ha» in perfect, ma solmen li perfect participie: _mi andato, mi
mirato_ {equals} mi ha vadet, mi ha videt. Un exact paralel evolution
a ti, quel noi conosse del germanic lingues, u in german e sved on
posse omisser «ha» in subordinat frases: _Das Buch, das ich gelesen, …,
Den bok jag läst …_

On ha proposit quam finale por preterite -i, verisimil sub influentie
del romanic lingues. Ma in ili -i trova se solmen in li unesim person
de singulare. Ti finale, adjuntet al presentic tema de Occidental,
vell dar formes, quel es lontan de atractivitá: finii, scrii, dii,
leei, devoei, constituei, etc. Adjuntet al verbal radica noi vell
haver: ami, lei, devoi, etc. ma fini (= pres.) e qualmen acter con
monosillabic verbes quam far, dar, dir? Del verbe «elider» li preterit
vell devenir «elidi». Li italian usa elidi por imperative, ma elisi in
«passato remoto», secun li sam fonetic regules, per quel noi have
elision. Un final -i sembla do esser ni teoricmen motivat ni
practicmen usabil.

Pri un final -v (amav), proposit de quelc mundilinguanes, secun mu
opinion ne vale discusser, nam ti es ya signe de imperfect (e ne
preterit) in romanic lingues. E introducter in lingue international un special sintetic
imperfect es superflu, li témpore es ya tam rar e extra to facilmen
transscribil per «esset amant».

Si noi torna nos al germanic lingues noi trova in li anglesi li sequent
interessant schema:

- Perf. ind.: I have loved {equals} perf. part. + have + person
- Pret. ind.: I loved {equals} perf. part. + person
- Perf. part.: loved.

Ti schema es tipic por pluri germanic lingues, specialmen por li anglesi
e norvegian. Ti tendentie ha transformat ta mult verbes, pro haver simil
pret. e perf. part.: found -- found, clung -- clung, shone -- shone, u
li antiqui anglesi havet fand -- funden, clang -- clungen, scan --
scinen. E noi trova nov tal assimilationes in modern coloquial anglesi:
«I done», «I have took» in vice de «I did», «I have taken», etc. Anc
in sved e norvegian noi vide li sam tendentie, e in sved dialectes de
Finland on di mem in passive: «ja ha kallast» e «ja kallast» in vice de
«jag har kallats» e «jag kallades».

It es anc un curios coincidentie, que li germanic «debil» preterite
originalmen esset {equals} perf. part. + personal finales, queles depoy ha
devenit ínreconossibil o desaparit quam in anglesi. Talmen «loved» ne es
«love + d», quam antiqui linguistes pensat, explicant d quam rudiment del
verbe do, tun. -- Anc in li slavic lingues li existent preterit (R.
l'ubi + l) es un antiqui verbal adjectiv, a quel li poloneses ha
adjuntet personal finales: kocha + l + em.

// XXX NOTE: li marca original de págine -86- esset in li sequent
// paragraf:

Un preterit del tip «I loved» {equals} «mi amat» da mult avantages,
proque it es max facilmen combinabil con li diferent formes e
usationes in li max mult lingues. Pri li corespondentie con li angles
preterite, german preterite e perfect, slavic preterite, li perfect
del Lingua Franca mi ha ja mentionat. Ci on deve anc amemorar, que
existe in li francesi un schema, paralel al supramentionat anglesi:
cpr. p. ex. de mettre (metter) -- perf. ind. «j'ai mis», passé defini
«je mis», perf. part. «mis». Ma ultra to li accentuation del final
síllabe coresponde al final-accentuat preterit formes del modern
romanic lingues, queles ha developat del vulgari latin, in quel noi
havet: amái, amásti, amát, etc. Existe anc un grand númere de italian
verbes, queles forma su «passato remoto» per li sufixe -tti: io
battétti, io credétti, egli recivétte, egli cedétte, essi fendéttero,
essi concludéttero {equals} Occidental mi battét, mi credét, il
recivét, il cedét, illi fendét, illi concludét.

Li sol objetion, quel on posse far contra un preterite «mi amat» es
ti, que possibil confusion con perf. part. va far li sense del frase
ínclar. Ma esque li experientie de un tal grand lingue quam li anglesi
ne monstra, que tal timore ne es motivat del practica? Si li claritá
vell postular, on ya posse intercalar per «ha» o mem usar li
construction «fe amar». Un preterite per -t libera nos de augmentar li
númere del formes del verbes, queles til nu ha esset solmen 4 in
Occidental. E noi ne besona introducter nov formes, queles vell
mutilar li international parol-images.

Ma un simplic remedie es observar un cert órdine del paroles in normal
prosa: 1) subject, 2) predicat, e que un perf. part. quam atribute es
posit ante su principal parol. Nam cert directives por li órdine de
paroles sembla me ínevitabil por un tant poc flexibil lingue quam
Occidental. Li libertá ne recompensa ti economie e expressibilitá, quel
un cert regularitá oferta.

[.author]
A{dot} Z. Ramstedt

// Li possibil futur evolution del lingue international {{{2
=== Li possibil futur evolution del lingue international

In li Editerio P. Ahlberg-Stockholm, Surbrunnsgatan 37, ha aparit li
Ido-traduction del fam-conosset brochura de prof. Edward Sapir pri La
Problemo di Internaciona Linguo Helpanta. In un curt articul yo ne posse
tuchar omni interessant e grav idés del estimat professor, quel advere
ha visibilmen studiat divers lingues (Esperanto, Ido, Latino sine Flexione, Romanal) ma
es nov in li interesse pri li lingue auxiliari, do il ne possede li
interlinguistic experientie de noi antiqui pioneros. Yo vole ci parlar
pri li principal idé de prof. S., i.e. pri li simplification (plu rect
chinesation del lingue), quel in su tendentie coincide in general con li
idés de Dr. F. Riedel in su Principes of de Mundelangue (Uniti Langue),
publicat in Kosmoglott Marte 1923 nro 1.

Il vole haver un absolut analitisme quam in chines, ne solmen in li
declination e conjugation, ma anc in li derivation, do in vice dir
«bak-er, farm-er, cutt-er» etc. «bake man», o «bake person, farm person»
etc. por «winter» -- «cold time», por «strengthen» -- «make strong»,
«wisdom» -- «wise way» etc. It es, il vole atinger un sorte de
Pidgin-Europan. Il laude mult li expressibilitá del american partial
lingue auxiliari Chinook e constata que in ti Jargon on posse expresser
mem long religiosi e political declamationes.

Prof. Sapir sta ancor sur li platform que li necessi cose es un max
facil analitic lingue con minimal quantité de paroles e usabil anc por
li max íncultural popules. To es visibil per que il sembla voler mem
supresser li differenties inter g-k, p-b, l-r, d-t, etc e abolir li
latin scrition por un general stenografie.

It es clar, que in li hodial statu de nor munde omni ti coses es
utopies, forsan atingibil, ma solmen in tre lontan futur e pos mult long
e minutiosi labores preparativ e experimentes in li usation, quam il
self recomenda.

// XXX NOTE: li marca original de págine -87- esset in li sequent
// paragraf:

In li actual témpore noi vive in li era del occidental e medieuropan
popules. Li parte del popules oriental, african, american-indianic etc
in li international comunication (comercie, trafic, viages, scientie,
tecnica, congresses, etc) es talmen ínsignificant, que in practica it ne
vale calcular con ili. Quo noi besona, e besona tre urgentmen, es un
medie de communication por europanes, qui hodie sol es li representantes
de modern
international vive e dicta su leges. Li extereuropanes es ja per
circumstanties fortiat aprender un lingue europan si ili vole far
comprender se con altri civilisat homes. P. ex. Japaneses scri lor
scientic libres in angles o german ma ne in japanesi o chinesi. Do li
lingue international deve secun li principies de prof. Jespersen egardar li customes e
psicologie del max mult interessates i.e. li europanes e specialmen li
occidental-Europanes, stant in li centre de ti modern moventie. Pro to
un tam grand chinesation del lingues hodie es ínpossibil, proque noi
europanes ancor ne posse descustomar nos del idés de derivat paroles e
lor combinationes. Ma it ne es ínpossibil que li evolution futur va
marchar in ti direction. E pro to it comprensibilmen es necessi egardar
li evolution, e haver ja in li hodial structura del lingue international
un base possent developpar se in ti o anc in altri possibil directiones.
Advere existe coses queles suggeste un evolution in li sense de prof.
Sapir. Yo vide to in li crescent ultra-nationalisme e li substitution
del international parol-materiales per autonom fabricationes. Per to li
númere de omniconosset paroles diminue e li nu tam necessi derivationes
scientic perdi se ex li conscientie del popules e tande anc ne es plu
tam necessi in li lingue international, quel va comensar producter su propri términos.
Ma pre-dir in quel direction ti production autonom va marchar, quam ja
dit es ínpossibil, forsan it va esser analitic in li maniere
anglo-chinesi, forsan plu in li romanic historic linea, do plu sintetic.
Ma it es clar que ti futur caractere depende max mult del
politico-economic situation, i.e. quel popules va esser li ductores in
li movement. Si to va esser anglo-americanes e asiates li direction va
esser li monstrat per prof. S., ma si pro obtrusiv fortie anglo-american
in li extereuropan munde, ta va dominar li lingue anglesi, e li lingue international va
haver su principal extension in li límites de Pan-Europa de
Coudenhove-Kalergi, i.e. sin Anglia e sin Soviet-Russia, tande it es
clar que in li direction in quel divers interlinguistes ja nu vole
pussar Occidental, i.e. al abandona de analitic formes in li verbes i.e.
in li direction monstrat de prof. Rosselló-Ordines! Pro que noi hodie
ancor ne save quel linea va sequer li evolution, it ne es bon ja nu
ligar se tro fort in ti relation. Pro to sembla que li max neutral per
su regules lingue Occidental quel posse evoluer in ambi directiones es
li max bon base, proque it posse servir ja nu, e ultra to posse adaptar
se a ambi possibil novationes probabil.

[.author]
E{dot} W.

// Interlingua Systematic {{{2
=== Interlingua Systematic

// XXX TODO: Confirmar li fat corection «láber» -> «líber»:

Replica.footnote:[Solmen pro que li recension de Interlingua
Systematic (Is) esset promesset sutémporanmen in Kosmoglott nr 37 noi
ha publicat it ancor, in Cosmoglotta nr 39. In consequentie noi
recivet del autor, sr.  Rosselló-Ordines, un replica, quel noi, pro
causes de objectivitá, ci inserte, mem in su lingue Is. Ma in futur
noi ne posse ocupar nos tam detalliat pri altri systemas. Nor loc es
tro car. A discussion líber del divers projectes de lingue
international es consacrat li revúe «Mondo», Stockholm, Surbrunnsgatan
37{dot} Red.]

Scrit in «Interlingua Systematic».

Ce scripto, replica ad recensione de Sre Wahl in nr 39 de «Cosmoglotta»,
es parte de alter plus extens, missa ad Redactore de ce revista, que ne
pote hic fier inserto integro. Me regretta tal decisione, nam me ne
pote, in li limite fixato ad me, tractar adequàtim omni punctus de
interessante et long scripto de Sre. Wahl.

// XXX NOTE: ci esset li marca original de págine -88-

Principal characteristicas, de Is, sine computar suo justo consortio de
naturalitá cum regularitate, es formatione derivativ ex un thema general
de verbo (ne ipso supino), usque obtener, per desinentia, participio
generator, quasi semper correcto, et inde, suo normal derivtos; et
applicatione de principio decompositivo-selectiv in formatione de
léxico.

Me ne ha negato naturalitate ad méthodo uso in Occidental formar serie
verbal, in verbos irregular, basando super participio passiv (recepter,
receptet); sed me ha affirmato cod L.I. deve aspirar ad solutione plus
ideal, nam in illo nos observa manca de euphonia (-et, -tet, -set),
redundantia (du signos supinal in participio: recept(o) jam es
participio), alteratione de lege classic que fac derivar suf. -ione,
-ivo, -ore, -orio, -ura, …, ex participio. In Is hom ha advento ad un
correlatione normal: dic, -to, -t-ione …, recep, -to, -t-ore …

Conveni notar cod themas general -- ne multos -- que in Is discrepa de
th. de infinitivo. L. infecund (recep vice recipe, pose vice pone) ne
pote fier considerato ut barbarismos, nam illos es solo trunco de
participio generator, forsan un salto versum forma primitiv et simplic
de radice verbal.

In alter locos, me jam ha explicato méthodo uso pro tovar thema general
de verbo, elecendo thema de major superviventia in forma de ràdice que,
cum applicatione directo de desinentia participial et cum suf. ulterior,
da immediato generatore et suo derivato in lor aspectu international.
Majorparte de verbos adapta ad régula de Is. Sr. E. W. presenta serie de
verbos -- multos ex illos, per alter parte, missoluto in Occidental. Per
applicatione de tal méthodo, forma correspondente de ce verbos ne es
desfacil. Si un ex du th. de ce verbos es morto, perditione de isto es
sine transcendentia. Si ambo es fecundo, nos deve optar pro plus
vivente, aut facer, si possibil, du series verbal. Plur verbos citato
habe nul abnormalitate in Is. Vide solo ut exemplo: crede(r), credito
(ne creso). V. nota 2 pag. 6, Gram.; ven(er), vento; rup(er), rupto;
distinc(er), distincto; fus(er), fuso; expuls(er), expulso; flue(r),
flúito (fluxo aparte). Ver irregularitate hom trova in ul verbos aut
derivatos de Occidental. Nota: venir, vento; voler, volition; merger, mers;
morir, mort; nascer, nat; reflecter, reflex, etc.

Sre. E. W. monstra surpresa pri th. dic, sine e et geme cum e. Cosa es
vere simplic, et ne es necesse -- ut crede car amico -- esser latinistas
pro scrir an e corresponde ad th. aut ne; es sufficiente cogner di to
nota 2 de formatione de generatore: finale e de th. fi i breve in
generatore. Ergo, in reciprocitate: in G. que habe i breve (gémito,
crédito…) thema recupera littera e. In alter generatores paroxyton,
que es majorparte, medio obtener th. adhuc es plus simplic; il reduc-se
ad eliminar signo de participio generator -to (solo -o si t ne es):
amato, annexo, dicto…, th. ama, annex, dic… Idem resultato hom
pote obtener per separatione de suffixos et desinentieas in vocabulos
derivato. Me demonstrare, si me habere loco, cod in Occidental, pro trovar th.
verbal, dato un g. aut derivato, existe major complicatione.

Pri mutatione phonic de littera c (dicer, dicto) conveni cod Sre E. W.
appresta armas pro defender Occidental, tanto plus quanto in Occidental existe etiam
ce defectu in alter litteras (long, longissim; friger, frigore).

Preter ul particulas, voces morto (id es que ne existe in L. N., aut ne
fac derivatos) es vere rar in Is. Sre E. W. cita ut formas ne existente
in modern linguas sequente vocabulos: acervo, vivente in H., soler vere
frequente in H. I. Cat., P. (soer), cum derivatos ut sólito, insólito,
ne confusibil in Is cum solo (G. allein); hom simplic apócope de hom(o),
vivente in Cat. et vere simil ad F. on; obsequio vere commun in H. P. I.
(ossequio), cat., A. (obsequiousness) et possibil introducto in ul
lingua nordan (G. obsequium) et, ultra, cum grand et util dirivationes;
suf. -ense valde vivente saltem in H. Resta solo ut vocabulo morto fier
(G. werden), utilizato pro verbo auxiliare de passiva. Malgrà suo
qualitate, ce verbo es max indicato pro ce functione; nam recurser ad
auxiliare esser pro voce passiv ne place ad multos ob charactere
substantiv de ce verbo.

// XXX NOTE: ci esset li marca original de págine -89-

In alter occasione et in alter loco me curarà responder ceter punctus
plus secundare de scientic et sincer critica de ilustre auctore de Occidental;
et, pro finir, me pose leve commento ad syntesic idea de Sre E. W. pri
Is, id es: «tro sclavic dependentie del Latin». Ut hómine occidental me
habe predilectione ad pretiós thesauro latin international. Id es plus;
es preferibil pro me, personalim, un vocabulo L. aliquanto minus
international, si il es vivente, ad alter plus exotic et que repugna ad
genio de Is. Ad ce scopo étiam converge nostro citato principio de
selection (V. gram. de Is), potente remedio pro evitar anarchia in
compositione de léxico, cum que nos obten lingua plus homogen et plus
harmónic. Sed id ne significa inacceptatione de voces ne-latin tanto
quanto id esse necesse. Me confess cod in principio, ob facil
influentias, me timeba ce sigillo latin in L.I.; sed córam actual
discordia interlinguistic (quant càpites, tant sensos), me considera
imponderabil vantag'io [sic!] cod Is habe tam secur base, cod il esse
forte latin; sed -- comprender bene -- Latino de hodie, quasi nimi
simplicato, regulare et systematizato.

[.author]
J{dot} Rosselló-Ordines

// Response {{{2
=== Response

Li aspectes de mi e de sr R. O. es diametralmen contrari. Il sercha li
union possibil in li preterite, forsan ante-preterite adveniente a
formes quam construcer etc. Li finale «a» essentialmen feminin il
conserva támen in «ista» pro li tri sud-west-roman lingues, durant que
in A. F. D. Holl, Sv, R, Finn, Estonian, Letton, Tchec, Polones etc ti
«a» es perdit. It contradi al sistema general e al tendentie
progressiv de Europa, it es un sentimentalisme sudroman. Ne li latin es
lu essential, ma lu international, e ci li customes de A, D, F, es plu
grav quam S e I, tam del quantitá de parlantes quam del númere de
persones stant in li communication international. Yo do seque li
evolution del lingues anc si solmen it es incontrat in un de ili e ne li
form justmen latin. Li introduction del lingue international va depender ne del romanic
occidente quel in ti direction ha monstrat til nu un minimal interesse
in comparation con li grand cultur-nationes A. D. F. e si li
sud-romanes, ja in general mult plu favorisat per li form del lingue
quam li anglo-germanes e tam plu li slaves, si ti sudromanes va ultra to
favorisar e defender ultra-sudromanic formes quam ista etc, on va far
sin ili. Ma to vell esser damage!

Li cose con gemer e dicer mi támen til nu ne comprende. In li lexicos es
ya dat li infinitive (o ne?) e tande yo ne posse distinter ca e in un
casu apartene al tema, o in altri casu al finale! E to sr R. O. ne ha
posset refutar.

Secun sr R.O. sembla esser necessi que yo conosse anc li G. exter li Th.
(gémito, crédito) ma il sembla obliviar que ne-Sudromanes ne conosse ti
G{dot} Gémito es ínconosset exter li dominia S. R. e «credit» ha changeat su
curt i in un accentuat in D. F. R. Eston. Holl. Sved.

Sole(r) confunde se ne con «solo» ma con «sole» (D. Sonne), e
«solito» con «solitari», quasi totalmen international.

Yo tre aprecia li veneration de su lingue matrin, e tam plu de su ava
(grand-matre) latin classic, ma on ne deve adtruder al lingue international su personal
predilectiones, quel on posse caressar in su lingue matrin.

Yo anc ne ha imposat al lingue international Occidental customes specialmen russ, o german
sive estonian, ma ha electet to quo es max international.

Ma si per su systema sr R. O. va posser interessar su sudromanic
conpatriotes por li cose general del lingue international sur su version, to va esser
un grand success, proque li intercomprension inter Occidental e Is va esser tre
facil e curt. Ma yo espera que sr R. O. va tornar su regarde un poc plu
al futur e presente quam al preterite.

Li rote del historie ne torna a retro!

[.author]
E{dot} W.

// XXX NOTE: ci esset li marca original de págine -90-

// In servicie del mund-revolution {{{2
=== In servicie del mund-revolution

In esperantistic organes, quam «Sennaciulo» e «Informilo de C. K. SEU»,
ha aparit in li ultim témpore articules, scrit de divers autores, in
queles on franc jetta li masca e desvela su ver facie. Yo cita quelc
paragrafes ex li comensa del articul «Inter niaj Kontraŭuloj» traductet
in Occidental:

____
Specialmen durant li ultim annus Esperanto, usat in li servicie del
proletariatu, ha devenit un util instrument por revolutionar li
laboreros del tot munde, por fortificar li comun front del classe del
laborero.

Un tal role Esperanto ne have solmen secun li pretensiosi opinion del
esperantistes self. Decides e resolutiones de pluri grand organisationes
del laboreros, national e international, francmen indica e aconosse lu
sam.

Anc borgesi autoritás vide in Esperanto un potent medie por
revolutionari influentie. Just un tal motiv esset exposit del francesi
ministro Bérard quande il prohibit li instruction de Esperanto in
francesi scoles. Visibilmen lu sam pensa li german professor K. Vossler,
quel afirmat que «in li ultim témpores ha invadet in li gramatica e li
lexico de Esperanto li international bolchevisme, socialisme e
comunisme, quel intente ne solmen reviventar Esperanto per su idés, su
atmosfere, su tendenties e su contenentie, ma anc calcula con li auxilie
de Esperanto por promoer su politic propaganda».
____

Un bon aconossement, ne ver? In quel gradu noi ha ja realisat li paroles
de Vossler, expresset in 1922, to es demonstrat max bon de nor ultim,
VI. congress de Sat e de existent rapportes pri li activitá del
international e national organisationes de esperantistic laboreros.

Comprensibilmen noi ne va asserter, que Esperanto es li lingue
exclusivmen proletari e apartenent al laboreros. To ne vell esser ver.
Un important númere de membres del Universala Esperanto Asocio e li
«neutralistes» de divers color-nuancies continua exister, usar nor
lingue e propagar it{blank}footnote:[Sublineat de mi. Ch. C.].
Ma in omni casu it es impossibil negar ti fact;
que solmen in li combatte por li affere del class del laboreros
Esperanto revela su signification e su possibilitás. Esperanto ha
devenit ti lingue, quel es practicmen usat de ti class, quel in general
ne aprende extrani lingues e ne save les. Li confuset «neutralistic»
Esperanto-reveríes e li pacifistic babillada del neutral esperantistes
perdi su base, su ideologic radica, e in li sam témpore li ideologic
fundation por un proletaric rubi esperantisme continua crescer e devenir
fort.

Li autor del articul cita li famos linguist, professor K. Vossler
(München). Anc prof. H. Güntert (Rostock) ha expresset se per simil
paroles, e ultra ili mult altris. Chascun conosse li rapport de prof.
Reynold (Geneve) al Liga de Nationes, in quel il concludet, que «lontan
de recomendar Esperanto on deve desconsiliar li usation de ti lingue
artificial. Esperanto es in li sam témpore effect e cause de decadentie
intellectual».

Li constant confusion, quel es fat de Sr Drezen in su articules, li
identification del personal interesse de demagogos con li afere del
class del laboreros, es li notori falsification, quel noi conosse tro
bon. Li fact es que li preponderant majorité del laboreros ne aproba ti
machinationes.

// XXX NOTE: li marca original de págine -91- esset in li sequent
// paragraf:

Regretabilmen li laboreros ancor ne conosse Occidental, ma quande ili ha
fat li conossentie, ili va comprender, que Occidental ne es minu
democratic quam Esperanto, ma plu. Occidental es li ver democratic
lingue, durant que Esperanto es un lingue por ínamicos de omni
cultural progress e liberation del class de laboreros. Inter omni
artificial lingues Occidental es ti lingue, quel es li max bon just por
laboreros e altris, aspirant a plu alt cultura e education por
comprender e defender su position in li modern complicat states, proque:
1) it es li max practic, facil, perfect e bell lingue artificial
existent, 2) it explica li signification del cultural paroles in lor
propri national lingues e per to aperte li portas al dominias del
scientie e tecnica, e 3) it es un excellent clave a studias del lingues
anglesi, francesi, italian, hispan, etc. Occidental monstra via ad
supra, ad extra in li grand munde, durant que Esperanto ducte ad infra,
ad necú, in un sacc-strada, lontan de cultura e scientie e arte.

Occidental defende solmen li mental cultura; do it ne posse esser simbol
de opression, capitalisme e imperialisme, quam ti esperantistes vole far
creder li laboreros ne conossent li ver statu del coses.

Ma sr Drezen e su coidealistes certmen save bon quo ili di. Il conosse
Occidental, ma rejecte it. Pos su repetit assertiones e atestationes it
es clar, que Esperanto vermen posse far excellent servicies por nivellar
e abassar li cultural standard del europan nationes, quam ha dit prof.
Reynold e altris. E Sr Drezen accentua, que il comprende li afere plu
bon quam li «neutral» esperantistes. Li future va monstrar, esque li
«neutral» esperantistes nu ha comprendet alquicos.

[.author]
Charles Collin

// Cronica {{{2
=== Cronica

«Prager Presse», 28. julí, publica un articul pri Occidental. On dí, que
prof. de Wahl, fundante sur 30-annual investigationes pri li leges de un
lingue international, ha creat un idioma quel es ne solmen tre facil in
aprension, ma quel es anc tam naturalmen constructet, que centes
milliones homes comprende it ínmediatmen. Li transition de Esperanto o Ido al
nov lingue Occidental esse tre facil.

«Národní Listy», Praha, 27 julí, insertet un simil articul favorabil, in
lingue tchec.

«Der Schlüssel zum Weltgeschehen», Leipzig, nr 8, contene un long
articul por Occidental, de J. Robert Hörbiger. Il di: «Ja li sol nómine
artificial lingue universal causa repugnantie; e li max conosset
representante de ti lingues, Esperanto, regretabilmen es tre poc apt por
refutar li prejudicies. Li experientie con Esperanto e su reform-sistemas ha
demonstrat que just li «facilisationes» dictat a priori, fa ti lingues
desfacil e ínpracticabil. Occidental, in contrari, mantene li generalmen
conosset parol-images. It es quasi excrescentat ex li lingues national
del Occidente, sam quam li german litterari ex li german dialectes».

«Revaler Bote», 2 august, in maniere simpatios recense li caderne festiv
de Cosmoglotta, nr 41.

«Araldo Fiorentino», nr 6, in un suplement special dedicat al discussion
del problema de lingue international inserte un alinea in Occidental e recommenda a interessates
leer Cosmoglotta.

// XXX NOTE: li marca original de págine -92- esset in li sequent
// paragraf:

«A bis Z. Mitteilungen für Scheithauersche Stenographen», Leipzig, nr
10, a occasion del anniversarie del autor de Occidental contene un calorosi
articul. Li estimat editor, quel ja un vez insertet un noticie por Occidental,
denove publica un tam excellent e fin caracterisation de nor lingue, que
noi vole far it conosset ci in traduction a nor letores: «Ho-mensu un
hom ha atinget su 60-esim die de nascentie, pri qui yo crede que li
historie
universal va nominar le unquande inter li max grand homes de omni eras:
i{dot} e. Edgar de Wahl, li autor del lingue-sistema Occidental. Durant que
it sembla que li homes sur terre esse destinat del fate star un contra
altru quam ínamicos de millenie a millenie, un nov lingue comun cresce
totalmen ínremarcat inter li nationes dextri e levul del Ocean Atlantic.
Ti lingue unquande va rendir tam intim li comunication spiritual e
economial de ti popules, simil quam li landes del lingue angles hodie es
ligat reciproc. Til nu on ha penat inventer un tal lingue, quasi per un
fabrication-procede. Ma E. de Wahl ne ha inventet ni fabricat alquo; il
ha colliet matur fructes ex li lingues actualmen parlat sur ambi láteres
del Atlantic e presentat les al munde in un litt libre (Radicarium
directiv de Occidental), declarante: Ti ci paroles hodie ja es international e
conosset a omni homes quel in lítteratur e scientie sta sur li altore
del cultura. Si on usa ti ci paroles internationalmen, tande on posse
far se comprensibil in Europa e America e Australia e anc in Asia e
Africa, a quant ta es conosset europan civilisation. Qui folietta tra li
litt libre, ti es astonat pri li imens númere de paroles quel hodie ja
es conosset internationalmen. Por un hom quel vole cooperar in li
developation e confirmation de nor cultura, it apen existe un plu
meritosi mission quam li sequent: proclamar li evangelie del fratrinitá
quel plu e plu cresce in li lingues del europan popules e quel in durada
on ne posse mortar ni per conspiration de silentie ni per
contra-actiones. Nam it es parte del natura.»

In «Oomoto Internacia», monata organo de la Universala Homama Asocio,
Paris, nr 15, Lohen Grin sub titul «Ĉu Esperanto estas nur eŭropa
lingvo?» pena impressionar que Esperanto in contraritá a Occidental esse ver
mundo-lingue, citante passus ex Cosmoglotta nr 38. A to noi posse responder
solmen quo ja es dit in li articules «Oriente e Occidente», Cosmoglotta nr 39.
«Li psicologic e sociologic caractere del lingues», nr 39, 40, «Li ovre
de E. de Wahl» nr 41 etc.

«Berliner Zeitung am Mittag», 8 august, contene un noticie pri li «nov
mundolingue» Occidental.

In «Katolika Mondo» sub titul «Inter mondlingvanoj» Bojec Molodoj scri
que Occidental pro su plu grand consequentie in aplication del idistic
principies ha forlurat mult idistes. Nu, li plu grand consequentie vell
relater li selection del radicas secun internationalitá. Ma li céteri
principies, p. ex. li invasion del matematica in li parol-derivation de
Ido, es misvias, ne sequet de Occidental; ci li du lingues es quasi antipodes.
In céteri anc ductent Idistes ancor activ concede que «Ido es tro
logic», quo fa desfacil su corect aplication, mem por su autor.

Li Centraleuropan Ido-Conferentie in Szombathely 13 -- 15. 8, ne evenit
pro manca de adherentes extran.

[.author]
E{dot} P.

Li duesim Congress Paneuropan in Bruxelles ne posse evenir ja in
octobre, pro que li finition del programma demanda plu long
preparationes. Li nov termine ancor ne es cert.

// Abonnamentes, contributiones e subventiones por Cosmoglotta {{{2
=== Abonnamentes, contributiones e subventiones por Cosmoglotta

Architect F. Sch.-Mauer: 5 ö. S; Paroco E. J.-Herforst: 5 p. S; Dr.
R.-Kamenz: 5 ö. S; G. A. M.-London: 10 pd; Dr. A. P.-Köln: 5 RM; H.
St.-Zell a. S.: 5 ö. S; Regierungsrat Dr. M.-Rudolstadt: 5 RM; L.
E.-Wien, VIII: 5 ö. S; M. St.-Buttisholz: 5 ö. S; A. S.-Wien III: 5 ö.
S; L. M. de G.-Paris XIX: 5 ö. S; Ing C. P.-Paris XIX: 5 ö. S.

[.author]
A{dot} D.

****
Eigentümer, Herausgeber u. Verleger: Gesellschaft Cosmoglotta, Mauer b.
Wien, Postfach 6 -- Verantwortlicher Schriftleiter: Ing. E. Pigal,
Liesing b. Wien. -- Druck: G. Kanz, Liesing
****

// Cosmoglotta A 43 (1927-11/12) {{{1
== Cosmoglotta A 43 (1927-11/12)

Organ mensual del Association International Cosmoglotta

Consacrat al developation, propaganda e aplication del Lingue
International Auxiliari Occidental

Redaction e Administration: COSMOGLOTTA, Mauer bei Wien, Austria.

Abonnament annual: 7 ö. S {equals} 1 doll. {equals} 5,2 sv. fr {equals} 4,2 RM {equals} 33 csl. K

Annu VI -- Novembre-Decembre 1927 -- Nr. 43 (6)

ifdef::original-tocs[]

// Contenete {{{2
=== Contenete

- Exceptiones e li vive. (E. W.)
- Li articul li. (A. Z. Ramstedt)
- Remarca. (E. P.)
- Mi -- mu, yo -- mi. (E. W.)
- Remarca. (E. P.)
- Li mollat sones n' e l'. (E. W.)
- Neo-Volapük. (E. Graber)
- Nov projectes de lingue international (E. W., E. P.)
- Cronica.
- Avise. (Administration)
- Corespondentie.
- Abonnamentes, contributiones e subventiones por Cosmoglotta.
- Avise al letores. (Administration)

endif::original-tocs[]

// Exceptiones e li vive {{{2
=== Exceptiones e li vive

Til nu li public opinion es obsedet per un horror-fantoma, i.e. li
exceptiones. On time les, proque ili ne subjuga se al norma, al custome,
ili fortia interrupter su trotta machinal; e on abhorre les proque on
deve atenter e esser caut, regardar, pensar. Ma omni ti coses es sentit
solmen del «outsider», del foren, qui vole intrar in contact con li
comunité parlant su propri lingue. Ma li sam-linguanes totmen ne senti
li exceptiones de su lingue e parla mem li max desfacil e irregulari
lingues con elegantissim facilitá e simplicitá.

Qual es do li function del exceptiones, e qual lor effecte, si li
usantes totmen ne remarca lor presentie? It vell támen esser oportun pro
plu grand claritá posir li question inversmen: quel es li function e li
scope del regula? Nu, on va dir, to es ya clar: it facilisa li
registration, rubrication e usation del imensi materiale, e su
reconossentie. Yes, ma quel materiale on deve talmen rubricar e
registrar? Esque ti, quel es ye omnidiari usation, o solmen ti, quel es
usat ye ocasion e quel es plu foren, ne familiari? Li arestates de un
prison es registrat solmen per numerós, li grand masses de un armé per
division in categories quam membres de brigades, regimentes,
battalliones, companies, pelotones, ranges etc, li mult persones con
queles noi have personal raporte noi conosse sub lor nómines de familie,
nor amicos sub lor propri nómine, e nor max car e proxim persones, nor
amat infantes have su propri nómines caressiv, sovente unic in li munde
total!

Plu proxim e plu individual un cose relate a nor vive, tam minu
schematic, tam plu exceptional it va esser. Li rurano ne contenta se por
su animales domestic per suffixe feminal e infantal. Il ne di bovo,
bova, bovello ma have special nómines tauro, vacca etc. Li chassero
possede nómines special distintent li divers species del animales
savagi. Un propri dom, constructet por se self es altrimen ínregulari
quam li sempre egal e ínpersonal logimentes in li logicasernes del grand
cités. Ma esque ili es plu comodi quam li ínregulari, intim domette? In
exteriori commoditás certmen: central-calore, aquiducte etc, ma li
intimitá del hem mult plu posse crescer in un individual circumité.

// XXX NOTE: li marca original de págine -94- esset in li sequent
// paragraf:

Do li ne-schematic, individual, exceptional es plu comod e plu distintiv
por coses de constant usa e lu schematic, regulari, rubricat por li
ocasional, oficial, aferal raportes. Li schematisme mortifica lu
individual e li extrem individualisation destructe li possibilitá de un
organisation. Ma ambi es necessi, solmen lor proportion es diferent
secun li relation inter li individuo e su circumité. To on posse vider
partú in li vive, anc in un tal dominia quam li leges fisical in li
natura. Plu ti leges es
aplicat al anorganic mort masses, plu ili es regulari. Ma plu ili intra
in un raport intim con li vive, noi vide que ti leges natural es plen de
exceptiones e, quo posse astonar nos in maxim gradu, ti exceptiones es
sempre adaptat al profite e necessitás del vive!

On save que li max necessi elementes del vive es aqua, aer, lúmine e
calor, e li vivent organismes es constructet ex carbonic combinationes,
hidrates e albumines. Nu specialmen li aqua in omni su chimical e
fisical qualitás representa un complet node de anomalies: li caloric
capacitá del aqua, su calor de fusion e de vaporisation es extrem plu
grand quam ti de omni altri materies, quo in efectivissim maniere
producte un equalisation e distribution del calor sur li terre. Li
expansion del aqua per calore es totalmen ínregulari, proque de 0° til
4° Cels. li aqua ne augmenta su volúmine ma just contrari diminue it. Ma
just ti circumstantie junt con un altri exceptional cose, que glacie es
plu levi quam aqua (presc omni altri materies in firm statu es plu
pesant quam in liquid) es necessi por que li riveres ne mey gelar til
fund, quo vell far ínpossibil organic vive in ili! etc etc. Yo ne posse
ci enumerar omni exceptiones, quam li diatermanitá del aer concentrant
li calore solari che li superficie del terra, li íncredibil variabilitá
del carbonic combinationes, li exceptional qualitás del acid carbonic,
li inertie del azote etc e lor relation al vive organic. Ma lu comun de
omni ti special apart qualitás diferent del altri materies, es que ili
facilisa e auxilia li vive in ínprevisibil mesure.

Si noi sub ti nov idé regarda li exceptiones in li lingues, noi va
trovar just lu sam! Exceptiones facilisa li parlation e li expression de
su pensas. Si in F del verbe savoir on deriva je sais in vice de je
save, on deve constatar que pronunciar sé in combination con altri
sequent sones es mult plu facil quam sav. Íncomoditás es sentit tam plu,
quam plu sovente ili impedi nos. Pro to just ti paroles queles es max
usat, es li plu ínregulari del vidpunctu de sistematic grammatica, ma
max comod del statupunctu de practic usation! On save que li ínregulari
comparatives in max mult lingues es ti del paroles mult, poc, bon, mal,
grand etc; ínregulari es li verbes auxiliari har, esser, posser, plu
voler, vider, far, ear, etc; pronomines personal, numerales del unesim 3
etc; sempre ti qui es in li constant usu.

Un lingue totmen ne existe por parlar secun grammatica o logical
regules, ma inversmen, tis existe por facilisar li parlada. Ma quam ja
dit un tro grand schematisation, transportat in li omnidial vive, fa ti
vive íntolerabil. In li practica on ne deve solmen generalisar e
schematisar to quo have quelc similitá, ma it es anc necessi accentuar
diferenties por ne confuser divers coses simil. On save quam ínpractic
es p. ex. in telefonada tro simil paroles con contrari o divers sense.
Pro to un tal schematisme qual esset in Volpük, qui have pronomines
personal ob, ol, om, of, obs, ols, oms, ofs o in Esperanto mi, vi, li, ŝi,
ĝi, ni, ili es contrari al practic necessitá clarmen discerner li
divers individues: yo, tu, il, ella, it, noi, vu, ili.

In tal coses un superflui regularitá fa sentir se quam ínsuportabil in
li practic vive.

// XXX NOTE: li marca original de págine -95- esset in li sequent
// paragraf:

Li constant usa del sam paroles lima e politura les talmen que ili perdi
su regulari originari forme e deveni exceptiones, ma exceptiones plu
comod usabil. E it es interessant, que nu li idistes in «Mondo» discusse
pri li possibilitá forjettar li machinal verbal finale -as in li copula
esas qui es tro long e pesant in practic usada. Ili vole introducter un
«exception». Ne li aprension de un lingue es lu essential, ma su
usation. Li exceptiones ne es fat por far li studia plu desfacil por
forenes, ma por parlar plu fluent e curt. Plu familiari e con minu grand
radie de action un lingue es, plu it have exceptiones; plu universal,
plu oficial, aferic li lingue es, plu regulari e schematic it es. Un del
max ínregulari e desfacilmen individual es ti del eskimós qui ya vive
solmen in micri gruppes familial, ne mem in tribes, e li max regularisat
li lingue angles, de ti popul con minor psichic expansivitá, quo es anc
atestat per su manca de musica, ma con max universal organisatori
instincte.

Quel instructiones posse dar nos li constatation de ti lege natural pri
regula e exception por nor special scope, li lingue international? It es clar que in ti
lingue quam li max ínpersonal, abstract e aferic li regularitá va esser
plu grand e plu expandet quam in omni national e tribal lingues e
idiomes. Ma it nequande va posser atinter li schematisme total. In ti
direction noi vide li constant elimination del schematisme comensante ye
Leibnitz e Decartes, Dalgarno etc til Volapük, Esperanto, Neutral,
Universal etc.

Li ver solution anc ci va esser un harmonisation del du contrari
principies. It postula li penetration sensitiv del real necessitá in li
instincte del superpopul international. It do deve contener in se self
li possibilitá de constant corectura per usation. Un tal caut solution
con portas apert a omni directiones representa Occidental. It ha regulat
in un maniere inesperabil til nu, li labirinte del latin ínregulari
verbes conservat in Latino sine Flexione, ma it ha abstinet se del
scolastic schematisme de Esperanto-Ido. Occidental seque li leges del vive,
queles es plu flexibil quam ti del fisica e mecanica, e it lassa al
témpore e li practica far ancor ti modulationes queles va monstrar se
necessi. Li possibilitá de ti «natural evolution» es li max secur
fundament del vive e crescentie de Occidental.

[.author]
E{dot} W.

// Li articul «li» {{{2
=== Li articul «li»

Proque it sembla que pluri nov letores ne conosse li motives por li
form del definit articul, usat in Occidental, quelc paroles explicant
sembla esser necessi. Ma it es tipic, que Sr. H. Peus questiona in su
«Mondolinguo» nr 3 de 1927, per quo on vole motivar ti form. Malgré, o
caus su multannual activitá in li movement por un international lingue
quam idist, il ne save o pretende ne saver, que ti form ha esset
unesimmen publicmen introductet de Sr. Eug. Monseur, professor de
sanscrit e de filologie comparativ in li universitate de Bruxelles,
qui ja in annu 1911 scrit pri it un scientic, detalliat articul (8
págines) in li excellent jurnal «Lingua Internationale» nr. 7.

In li articul mentionat, quel es tro long por esser ci recapitulat,
prof. Monseur veni al conclusion, que li form «li» max bon adapta se
por li lingue international. Il monstra, que pro li homogenitá del
lingue li articul deve esser de romanic orígine, t. e. descende del
demonstrativ pronómine latin _ille, illa, illud_. Il rejecte
absolutmen formes quam _lo_ (quel vell indicar alquicos masculin),
_la_ (quel vell indicar alquicos feminin); _il_ e _el_ il rejecte pro
simil motives, e secun su opinion, _le_ vell dar al franceses e
italianes un impression de plurale, etc. etc. «Li» es anc motivat per
su final vocal, li general adjectivic «-i». In parenteses dit, ti «-i»
es li sol vocal, quel es internationalmen e scienticmen motivat quam
expressent alquicos adjectivic e quel es neutral, li esperantistic
«-a» es ya conosset partú quam indicant alquicos feminin.

// XXX NOTE: ci esset li marca original de págine -96-

Del form «li» on posse, si necessi, formar special formes, quam «lo»
(masc.), «la» (fem.), «lu» (neutr.), «lis» (plur.), «los» (plur.
masc.), e «las» (plur. fem.).

On deve memorar que, proque on deve evitar introducter in li lingue
international grammatical géneres, ma in contrari li romanic lingues
possede du géneres, masculin e feminin, on es fortiat usar un tal form
del articul, quel ne da al romanic popules un impression de un de ti
géneres e choca les in combinationes quam _la patro_. Pro to li
esperantistic _la_ absolut ne adapta se.

Al argumentes del prof. Monseur li redactor del «Lingua Internationale»,
Senior J. Meysmans, adjunte, que li articul just in li form «li» esset
introductet in li latin del scolasticos, quo pruva quam fort li besona
de definit articul fa se sentit in li modern pensa.

A to on posse addir, que li form «li» ne es inventet, ma trova se in
antiqui frances e ancor existe in frances dialectes. E quo es specialmen
notand, li form «li» esset in antiqui frances li sol, quel posset esser
usat ne solmen in masculin e feminin ma anc in singulare e plurale.
Quelc exemples:

[verse]
____
Ci funt li riche robeur (Masc. sing.)
li vesconte e li jugeur…

Li tors estoit faëlé, (Fem. sing.)

Li apostolies e li emperedor, (Plur.)
li uns Arcadie, li altre Honorie out nom,
e toz li poples par commune oraison…
____

[.author]
A{dot} Z. Ramstedt

// Remarca {{{3
==== Remarca

Li finale «i» del articul have anc li avantage ligar se bon ne solmen
con sequent consonantes ma anc con vocales, quasi a diftongo, facil
pronunciabil: li árbor, li unesim, li obstacul. Talmen on escapa
miscomprenses causat per li apostrofation del articul; p. ex. in
Esperanto _de l' abono_ sona quam _de la bono_.

Pro li desfacilitá trovar un suficent international forme del articul,
mani autores de lingue international ha renunciat it totalmen. Ma li aplication de un
articul tre sovente contribue al claritá e expressivitá de un frase; pro
to just li romanic lingues ha introductet it, pro que in Latin it ne
existet.

Occidental usa anc un articul índefinit, «un», mancant in Esperanto, ma trovabil in
omni lingues romanic e germanic. Talmen on sempre have li possibilitá
discerner in maniere natural e comprensibil divers categories
grammatical: substantives verbal de verbes finit, per articul e
pronomine: li pluvia, un pluvia; it pluvia.

[.author]
E{dot} P.

// :pednote6386: Ples anc leer li articul «Mi o yo», Kosmoglott \
// nro 5 e 6 1922.

// [[mi_mu_yo_mi, Mi -- mu, yo -- mi]]
// // Mi -- mu, yo -- mi {{{2
// === Mi -- mu, yo -- mi{blank}footnote:[{pednote6386}]

=== Mi -- mu, yo -- mi

NOTE: Ples anc leer li articul «Mi o yo», Kosmoglott nro 5 e 6 1922.

// XXX NOTE: li marca original de págine -97- esset in li sequent
// paragraf:

Divers persones es chocat del pronómine possessiv «mu», e vole
changear it ye _mi, mie_ etc. On cita que mu es li resultate del cri
de vaccas, li muida. Ma ples supposir, que noi satisfá ti desir e
accepta por li possessiv li form _mi_, tande por li personal noi vell
dever haver un altri p. ex. _yo, io_ o un simil, proque «me» es
necessi por li casu obliqui. Li solution sembla excellent: yo ama mi
patre etc. Ma qualmen nu va aspecter li regul general que omni
prepositiones governa li nominativ? Do noi va haver li jolli
combinationes: il ha venit ad yo, tu ha marchat con yo etc. Esque to
ne vell esser ultra-chocant. Do on va dever changear li regul. Forsan
in maniere: omni prepositiones governa li accusativ (objectiv). Ma
tande noi vell haver altri jolli expressiones: yo veni a *le*, yo
prende it de *la*, in vice de: mi veni a *il*, mi prende it de *illa*.

In general do it va esser un question quo preferer. Chascun de ti
metodes have, quam on vide, su mancas. Resta ancor li question, si on
adopte _yo_ e _mi_, quel form electer por li unesim person del
pronómine? _Yo, io, i, ie, ego_?

// XXX NOTE: Duplic negation: «proque ne existe necú»:

_Ego_ es pur latin e da bon derivates: egoism, egocentric, egoist, ma
in li fluent vive del actual témpore it sembla esser tro pesant e
ponderosi. _Io_ have du síllabes con accentu sur li unesim quo anc
sembla esser ne tre practic. _Ie_ have li sam manca quam _io_ e in ti
form sembla un poc strangi, proque ne existe necú. Adver in dan on
pronuncia it talmen ma on scri it jeg. _I_ sol sembla tro curt e va
lurar li angleses pronunciar it quam ai.

Sembla do que li form hispan «yo» va esser ti form quel es max apt, in
casu que ne vell exister li desfacilitá pri li casu del prepositiones.

[.author]
E{dot} W.

// Remarca {{{3
==== Remarca

«Mu» e «mi» in form e signification ne es nov in Occidental. Secun prof.
Schuchardt «mu» es usat precis in sam maniere in creolic dialectes. «mu»
es anc estonian e simil al slav «muy», portugales «meu», ruman «meu».
«Mi» vice «io» es in Lingua Franca precis in li sam form e signification
quam in Occidental.

[.author]
E{dot} P.

// Li mollat sones n' e l' {{{2
=== Li mollat sones n' e l'

// XXX TODO: Marcar lítteres per cite-signes por claritá.

// XXX TODO: Usar «ñ» e «ń»:

De divers láteres on ha criticat li mollat lítteres e fat propositiones
por compensar les. Advere ili ne es familiari a nos in ti scrition,
quáncam per li son ili es tre comun e international. Ma ínfelicimen li
transscrition es diferent in omni lingues: Occidental n', l' corresponde a F
gn, ill; D gn (Kognak), (lj); I gn, gli; A gn (Cognac); S n con tilde,
ll; P nh, lh; Polon. n con acut, (lj).

Li metode de Occidental es do ne international. Quam on vide, li metode F I
conosset anc in altri lingues in li parol cognac es ancor li max
conosset, ma su parallel l' es gl solmen in italian. Li transscrition,
solmen fonetic, destructe in mult casus li etimologic coherentie e vell
causar in Occidental miscomprenses, p. ex. lignit, lignin derivat de ligne, D
Holz, vell collider con linea, scrit ligne quam in F; li scientie
«gnostica» ne posse esser pronunciat n'ostica, ni «agnoscer» quam
an'oscer!

// XXX NOTE: li marca original de págine -98- esset in li sequent
// paragraf:

In general li mollat sones resulta del plu rapid parlada in li hodial
témpore u li i (campania, campan'e) ha poc a poc acurtat se til un son
medial. Li proposition retro-introducter ti son i in veritá va esser un
archaisme ne correspondent con li modern tempo de parlada. Ples observar
que in li citat exemple (campania -- campan'e) anc li a accentuat in li
unesim parol es plu long quam in li duesim. E in general li vocales ante
tal mollat consonantes es pronunciat curt (canal'a, cognac, F vigne) e
si on vell scrir les in antiqui metode li pronunciation secun regules
international vell esser long (canalia, coniac, vinea). Li scrition per
j es ínpossibil pro li sibilant son de ti líttere in Occidental. Do on vell
dever scrir y, p. ex. canalya, conyac, batalya, atinyer, extinyer,
stranyi, velyi, botelye,
agulye, distinyer, colyer, campanye, ganyar, talyar, palye, vanillye etc
quo advere es tre repugnant. Li metode hispan con tilde e polones con
accentu acut vell esser tre bon por n', ma on ne posse adaptar it al l',
e un parallelitá inter li du sones e lor transscrition es certmen
desirabil, e li transscrition hispan per ll e F ill visibilmen ne adapta
se al systema de Occidental.footnote:[Adplu on deve ne obliviar que li
majorité del printerías ne possede ti special lítteres del alfabetes
hispan, polones etc. Ples egardar li desfacilitás in li general
introduction de Esperanto just pro su nov diacritic signes. Támen it
es facil printar li plu diffuset vocales accentuat: á, é, í, ó, ú, à,
è, ì, ò, ù. Ili es usat ne solmen in li lingues romanic, ma anc
slavic, hungarian etc. E{dot} P.]

In general ti paroles con mollat sones es ne mult, e ja tre conosset
internationalmen sub li sam son. On ha pro to proposit totalmen vicear
li nominat paroles per tot altris p. ex. vel'i per seni (comp. senil,
senatu etc) o old, botel'e per botel, campan'e per campania, gan'ar per
ganar etc.footnote:[Kosmoglott nr 37, pg. 51.] In pluri casus certmen
on vell posser far to, ma desfacilitás es incontrat specialmen in du
casus.

Li unesim casu es li suffix al'a, quel significa un colectiv, un amasse
sin órdine con desdignant sense, p. ex. canal'a, intral'a, lappal'a,
rinsal'a etc (D Pack, Zeug, Hundepack, Gekröse, Lumperei, Spülicht). Ti
suffix es tre expressiv e posse dar multissim bon derivates, do tre
util. Un alteration ad -al-ia, -al-ie sembla ne esser possibil pro li
sense de -ia (local, temporal, extendet o feminin) ni de -ie
(abstract cose). In un lingue natural tal confusion es tolerabil, ma it
sembla me que in un lingue international on deve haver un clar schema de derivation, e
ti nov metode vell destructer li clar e unitari fundament. In un sistema
omnicos es in un harmonic relation, e on ne posse mutar un cose sin que
it influe anc mult altris e sub mani conditiones posse totalmen
desstructer li construction. On deve memorar que it es ínpossibil
combinar absolut naturalitá e internationalitá con complet regularitá,
logicalitá, unisensitá, rationalitá etc. On deve harmonisar li divers
postulationes in tal maniere que to quo es plu grav, plu valorós, in
chascun detallie deve esser preferet, e li altri minu essential
postulation deve ceder.

E ci yo deve monstrar li duesim casu:

// XXX NOTE: li marca original de págine -99- esset in li sequent
// paragraf:

It concerne li verbes quam attin'er, extin'er, distin'er etc. Ili veni
del latin attingere, extinguere, distinguere etc, li paroles derivat
modern e latin es F atteinte, P extincto, FAD distinction. Ti verbes
vell do postular un apart tema (radica) por li derivation, proque verbes
quam attincter, distincter, extincter vell esser tro chocant. Ma si noi
departi del idé que li apostrofe monstra li omission de un vocale, in
nor casu un i, noi posse submisser ti verbes al regul general, que
verbes con tema vocalic adjunte un t por formar li tema perfect, do
attin't, extin't, distin't etc e de ili noi deriva formes tre natural:
distin'tiv, distin'tion, extin'tion etc. Do logicalmen li apostrofe quam
signe de elision de un vocal acurtat es absolutmen justificat: per it es
attin'et li paralelitá che ambi consonantes n e l; li alteration del
visual forme del paroles es relativmen ínsignificant; on ne besona
special lítteres quam li hispan n con tilde, polones n con accentu acut,
o grotesc combinationes quam gn, gl, e posse printar Occidental in omni
printerías. Advere ti metode absolut ne es
international{blank}footnote:[Ma it es generalmen aplicat in linguistica.
In retoroman dialectes on
usa anc li apostroph por marcar mollation, sammen in lingues slavic
(slovac, wend).
pass:p[ +]
pass:p[ +]
Plu tard, quande Occidental va esser introductet, on va far n' l' quam
propri signe por printa e scri-machines; talmen li chocant spacie pos li
apostrof va desaparir. Li printerías sempre have special types por
frequent ligaturas, german p. ex. St, ck, fl. Hollandes scri-machines
have mem un type por ij.
pass:p[ +]
pass:p[ +]
E{dot} P.],
ma it es almen neutral, e sembla que omni altri
metodes si on va applicar les unitarimen ad omni casus vell chocar mult
plu.

In fine chascun lingue have su propri individualitá e ne consiste in un
conglomerate de coses prendet ex altri lingues, e ta, u ne consiste
concordantie e internationalitá, li lingue posse bon secuer su autonom
leges in vice de crear un cáos, caus ne posser decider quel form
national prender, proque chascun prende se li jure proposir por un lingue international
li formes de su propri lingue. Ma chascun lingue, anc un artificialmen
creat lingue international, possede su propri anima, su propri leges, forme, quo on
deve egardar si on proposi changes. Do on ne mey simplicmen criticar ti
o altricos ma on mey collecter li tot materiale e explorar quel
consequenties vell haver ti o altri nov solution, e solmen tande
presentar un complet solution, quel vell esser plu bon. Ma criticar cert
detallies, sin dar plen e satisfant amelioration vermen ne have valore,
to es plu nociv quam profitosi. Omni ver amelioration e progress es
acceptat in Occidental con joya e tal seriós propositiones es discusset e
tractat per nor scientific organisation CELIA{blank}footnote:[Comité
Explorativ de Lingue International Auxiliari, Helsingfors, Villagatan
25{dot} C. 12 (Finland).], a quel chascun posse
tornar se. Ma omni proposition deve ne solmen proposir ti o altri change
de un detallie, ma egardar omni consequenties evocat de tal change.

[.author]
E{dot} W.

// Neo-Volapük {{{2
=== Neo-Volapük

Interlinguistes rememora que in Volapük (sam quam in altri
lingue-sistemas apriori) li parol-formation sovent evenit talmen, que a
un trunc essential (i. e. un quasi «compresset» radice), self ja
significant completmen li concernet conception, fe esser adjuntet un
etiquette sillabic del classe de notiones, a quel li cose expressendi
apartene. P. ex.: yul-op {equals} Europa(-continent), mel-op =
America(-continent), tal-op {equals} Australia(-continent).

Ti metode bon-antiquat celebra un gloriosi resurection in «Esperanto». A
ti-ci lingue ne sufice expresser un notion per li radica self e sol, i.
e{dot} un cose per su nómine. «Lingvo» sovent adjunte, egal quam li «Pük»
beatmen morit, in ultra un síllabe, indicant li concernet categorie de
paroles, e per to atinge un alongation, quel have un drolli efect por
chascun san sentiment lingual: Ĥin-ujo {equals} China, ADS(FI), Portugal-ujo =
Portugal, ADFS(I).

// XXX NOTE: li marca original de págine -100- esset in li sequent
// paragraf:

In plu grand extension ti methode, garnir per caude pleonasticmen
radices ínnocent e de plen valore, trova application in Esperanto che
divers medies e instrumentes: kirl-ilo (D quirl), bala-ilo (F balai),
kalandr-ilo (P calandra, S calandria, F calandre), rabot-ilo (F rabot, P
rabote),
falch-ilo (LI falce, F faux, P fouce), komb-ilo (A comb, D kamm),
fajl-ilo (A file, D feile), hak-ilo (D hacke, Sv hacka, F hacha, A hoe),
rasp-ilo (IS raspa, A rasp, F râpe), filtr-ilo (LIS filtro, F flitre, AD
filter), plug-ilo (R plug, D pflug, Sv plog, A plough). Particularmen
grotesc in: shovel-ilo (A shovel, D schaufel).

[.author]
E{dot} Graber

// Nov projectes de lingue international {{{2
=== Nov projectes de lingue international

W{dot} J. Wengerow -- Omo, li lingue del hom. 1926, Sverdlovsk, Centromiat.
Un edition in lingue russ, 241 pag. In li exposition tre prudent idées
alterna con paradoxes o quelcvez ínconossenties del factes. Li paroles
radical fini quam in Esperanto ye o, Mario, Misisipo, Ferinso (insul Ferro).
Li transscription es secun russ fonetica por ex. Zefso (Zeus), Gyote
(Goethe). Li plural es format quam in Ido. Conservat es li tri
participies de Esperanto -anta, -inta, -onta. Infinitiv -ey, por passive
-ety, libey (amar), libety (esser amat). Caracteristicas del témpores es
-as, -is, -os, -es es extertemporal. Li tabul de corelation arbitrari in
maniere simil a Esperanto ma con altri paroles. Li sufixes por derivation es
in grand parte arbitrari quam -abo multiplicativ, ak- atin'tioni; alo
alquicos simil, aqo (pron. acho) desvalorativ, elo acter etc, intot 104
afixes! Textu-prova: Qarma es luvo Dnipr, Kany as Kalmo, Kany libere,
legate ripigas li inter boski te monti sian akvin plenega.

Cosman, lingue universal, Pan-Europan, Pan-Asian, Pan-Amerikan, Nov
Esperanto de pastor H. Milner, Karbitz na Aussig nr 148, Tchecoslovacia.
Dante a Occidental li judicie esser vermen un Romanid lingue fascinant,
li autor pensa ameliorar it introductente medial-paroles à la Weisbart e
intercalante divers paroles chines e indic (pro inpartialitá) p. ex. bay
(de), hia (sub), lie (qui), jo (si), mo (a fine), jen (gente), bul
(libre) Ceteri jolli paroles in Cosman es: fyl (sentir), i (un), can
(posse), ye (ancor), psyq (ánim), tere (animale), shume (árbor), ster
(astre), coll (omni), iam (mem), danc (mersí), dinc (pensa), pish
(pisc). Li conjugation del verb «esser» es in presente: saio, sash, sas,
samen, s-it, (sait) s-en. Un exemple del lingue: Qui po de cap del chef
of dom tudic bay su hemidormel separd si ex gran camerplante i entel, so
clind si smilent super lo. Sr Milner nomina su lingue un «sesterlingue»
de «Occidental», un honore tro flattant.

In Mondo nro 204 Dr. W. M. L. Beatty exposi su sistema Qosmiani, ja
recenset in Kosmoglott. In su introduction il parla pri divers tipes de
lingue international, cita lingues quam Romanal, Monario, Medial, ma oblivia
Occidental. On vermen mira que on posse presentar al publica ancor hodie
li pretension que it mey adopter un lingue in quel li numerales have li
sequent charmant formes: nul, dul, mul, bul, vul, xul, sul, gul, hul,
nol, nunol, nunul, nudul, numul, dunol, munol, nunonol etc. Ja nu che
calculation erras es sovent, ma quo va evenir, si on va dever calcular
per li metode Qosmiani. Li tot economie mundan es in dangere!

[.author]
E{dot} W.

Anglido de H. E. Raymond, Kalamazoo, Lock Box 912 (Michigan, USA). Un
compromiss inter Esperanto e Ido à la Saussure, e con nov stran'itas, p.
ex.: ita (alcun), kita (qual), tiseca (tal ci), yeda (omni), non (nin),
fetero (plum), chevaliro (cavallo), frawleso (garsona), maku (far), neku
(mortar), batmo (gradu), stufo (stoff), himelo (ciel), kindi (infantes),
stim (vapor).

// XXX NOTE: li marca original de págine -101- esset in li sequent
// paragraf:

Meso de Sidni Bond, Street High 24, Wellington, Somerset, Britain.
Gramatik et Specimenes (precie: 4 pences). Exemples de paroles: xe
(che), esti (es), stem (radica), kwar (quar), sep (sett), okt
(ott), nov (nin), eksrajano (ex-rey), god (bon), jaldir (accelerar),
safarir (voyagear), werir (portar), nekst (proksim), folgir
(persecuer).

Loqa. Experiment de un lingue logic de G. Nield, Marseille, 20 Bd
Gabriel Boyer, Montolivet. Exemples: na 1, xe 2, li 3, ko 4, cu 5, sah
6, peh 7, tih 8, foh 9, y 0, w 00; nay 10, xeli 23, kow 400; kowcu 405,
culixe 532. Finales: -a singular, -e plural, -o adjective, -u adverbie,
-l masculin, -r feminin, -t person, ente, con sexu índeterminat; kat
(cat sing.), katel (catos), kater (catas); pa (yo), fa (tu), ta (il), la
(ella), ra (it), be (noi), ve (vu), de (illos), le (ellas), re (ili);
palovfat (yo ama li patre), pituldah (yo da it le), pihlov promaqard (yo
amat promenar in li jardin). Un project ne totalmen a priori, in ceteri
idealaci simil quam «Ro» de sr Foster e li esquisse de sr T. Jung in su
roman «Landoj de fantazio.»

[.author]
E{dot} P.

// Cronica {{{2
=== Cronica

In «Wiener Handelsblatt» 2 sept ha aparit un articul por Occidental,
intitulat «Esperanto oder Occidental», plenant li unesim págine del
diale e con textus comparativ in li du lingues. Li 23 e 30 sept esset
insertet articules sub li sam titul, explicant li sta-punctu de
esperantistes, sin in fact refutar li argumentes occidentalistic. Un
scritor opine que on va ameliorar Esperanto plu tard e que in present on deve
propagar li lingue international solmen in li form de Esperanto. A to noi responde que li
competentes refusa un lingue international artificial just pro que on presenta it a ili
in li repugnant form de Esperanto. Li esperantistes per lor infatigabil labor
fortmen ha avansat li idé del lingue international, ma hodie ili mem noce al idé per
continuar adtruder lor grotesc sistema al publico quande ja Occidental
existe. Li esperantistes ya concede to implicitmen per declarar que
Occidental have un plu grand fortie propagativ. In céteri noi denove
posse citar solmen li conosset paroles de Grabowski, qui pos Zamenhof
esset aconosset quam li max competent esperantist: «Ne tiam ni
perfektigos nian lingvon kiam la mondo estos akceptinta ĝin, sed la
mondo akceptos nian lingvon nur tiam kiam ĝi estos perfekta» (Ne tande
noi va perfectionar nor lingue quande li munde va har acceptat it, ma li
munde va acceptar nor lingue solmen tande quande it va esser perfect).

Con permission del ministerie de instruction li lingue Occidental esset
introductet in li popul-universitate de Mecklenburg-Schwerin por li
hiverne 1927/28.

In li semane de 18 til 25 sept. evenit in Mauer (Wien) un exposition de
artes, artises etc, a quel anc li buró de Cosmoglotta ha recivet un
invitation. Noi havet li honore monstrar nor modest exposition al
presidente del republica Dr. Michael Hainisch, al chef del guvernia Dr.
Ignatz Seipel e a altri prominent representantes del state. Li ministre
por comercie e comunication Dr. Hans Schürff havet apart interesse por
nor affere pro li actualitá del lingue international che li relvias. Pos acceptation de
nor explicas il petit nos pro materiale informativ pri Occidental.

Nor samideanes sr. Gerald A. Moore (London), sr. Eric Biddle (Chester) e
sr. Brisbane Eldon L. L. B. (Manchester) prepara li fundation de un
angles societé por propaganda de Occidental.

Durant 20 e 23 august sr. de Wahl visitat Helsingfors u il in li vésper
de 22 august fat un discurs pri lingue international, improvisat del Societé
Interlinguistic in li sala de Svensk Samling.

// NOTE: ci esset li marca original de págine -102-

«Rahwaleht», Reval, 30 august, ha publicat un long articul por Occidental con
portrete del autor.

«L'Araldo Fiorentino» nr 8 contenet un un-paginal articul in Occidental por
Occidental.

«National-Zeitung», 22 august, reproducte li portrete de E. de Wahl, li
autor del «nov mundolingue».

«Esperanto en Nipponlando» nr 30 recense nor brochura: Li via al lingue
del europan intercomprension Occidental.

«La Revuo Orienta» nr 10 publica in lingue japanes sur du págines un
exposition de historie del movement de Ido til inclus Occidental.

Ex li raport de «Heroldo de Esperanto», nr 33, pri li Universal Congress
de Esperanto, noi reproducte li sequent interessant passus in traduction
Occidental: «Precipue interessant esset quo sr Ossaka al fine del
discussion pri li pronunciation de Esperanto ha concludet ex li usation de -io
vice -ujo. Regretabilmen ti ci bagatelle ancor ne lassa tranquil un
grand parte del samideanes. E on vole esser mem plu papal quam li pápa
self. Mem quam suffix li finition -io totalmen ne vell esser
contrafundamental ma certmen plu natural e plu practic quam -ujo; támen
li afere es tam risibilmen bagatellic, que on va posser facilmen ceder
al absolut ujo-anes, si de to va depender li victorie de nor idé. -- Sr
Ossaka támen, in su paroles al discussion, ne ha restat che ti punctu
sol. Il dit, que che introduction de nov «international» paroles on mey
egardar anc pri orientales! -- On ne discusset, adplu pri ti ci affere,
quáncam ci aparit li ver punctu essential del tot problema de lingue
international. Esperanto es un essentialmen europan lingue. Ti facte es
ne anullat per li quelc artificialitás, quam p. ex. li tabell-paroles o
simil expressiones prendet ne ex lingues natural ma quasi ex li aer. E
certmen, creante su lingue, Zamenhof ha pensat cardinalmen, si ne
exclusivmen, pri creation de un international europan lingue, quem,
comprensibilmen, mey aprender anc li non-europan popules … Ma
consentiente, que Esperanto es essentialmen europan lingue, on deve anc
tractar it quam tal e aproximar it max mult possibil al natural europan
lingues, vice far, quam quelc prova it, li contrarie. Just pro ti ci
punctu evenit li schisma in li movement del mundolingue, just pro it Ido
e Occidental ha aparit … Omni-cos besona su témpore por evoluer e
maturar. Unquande Volapük esset trump, hodie to es Esperanto, pos cert
témpore to possibilmen va esser alquicos altri … Noi ya ne combatte
por li sol form, noi combatte cardinalmen por li idé … Fanatisme ne
posse salvar nos. Tranquil, seriosmen, consciente li scope, lass nos
sequer nor via! … Lass nos esser conscios esperantistes!

Ex li rubrica «Ni kaj la aliaj» (Noi e li altris) del sam jurnale, nr
36, noi traducte li sequent frases de T. J.: «Si Esperanto ancor ne vell
exister, e si it ancor ne vell haver su certmen tre considerabil
divulgation, yo vell esser cert, que alcun project plu proxim al natural
europan lingues vell haver plu mult chance esser acceptat del vast
publico. To vell esser mem un tot natural e selfcomprensibil affere …
Yo sempre regretat, que noi ne posset seder junt con li «altris» e far
contracte con ili … Regretabilmen on prefere, sur li du láteres,
continuar li til-nu damnand statu e combatter un li altri. E támen noi
es adherentes del sam mundolingual idé, samideanes in li ver sense del
parol, e noi du combatte por ti sam idé, quáncam secun conception
diferent. Omnicos in li munde es perfectionabil: it ne existe mem ne un
affere, quel ja til ultim gradu es perfect. In consequentie anc
Esperanto es ameliorabil.»

// NOTE: li marca original de págine -103- esset in li sequent
// paragraf:

Ancor in nr 39 de su gazette sr T. J. scri pri li sam tema, defendente
se contra li protestes de ti esperantistes de queles «omniquunc
sentiment
de objectivitá evanescet sub li ardent sole del Esperantoentusiasm». Il
emfasa que li esperantistes have li jure confesser que Esperanto es
perfectionabil e que ili have li jure mem colaborar con li altri
mundolinguanes, sur li base de «separation de practica e teorie.» Adver
noi vell esser curiosi, in quel maniere sr. T. J. imagina li realisation
general detalliat de ti ci propose.

In Cosmoglotta nr 41 noi raportat que sr. Dr. K., li presidente del
international Ido-Union ha demissionat. Nu noi lee in «Mondo» nr 207,
que li nov electet presidente sr. Dr. Au. anc ha demissionat pro li
íntransigent antireformistic attitude de sr. de Beaufront. In
consequentie anc sr. Ahlberg, quam secretario del Union ha demissionat,
evocante li céteri membres del Comité sequer lor exemple. It sembla que
nu omni bon ancian Idistes ha forcurret ex li «Komitato» e «Akademio» e
que seniores de Beaufront e Noetzli sol va dever ocupar omni ministeries
in li nov regime de sever dictatura in Idonia. Adver sr. Noetzli in
«Ido» nr 7 declara que li altri membres esset solmen «pseudo-Idisti» e
«intrigeri», contra que il e su adherentes es li «vera Idisti». Quo vell
dir li regretat Dr. Couturat pri li actual administrantes del heredage
de su celebri Delegation?!

«Idiste Français» nr 25 refere pri un libre «Nur per gut-kontilo» de sr.
E{dot} Bogard, qui parla pri evolution de Ido, ma «egardante que li emendas
ne mey far obsolet nor actual manuales, dictionariums e litteratura.»
Antiqui erras quel on ne ha volet corecter, poy custa mult plu.

Nor letores memora que sr. canonica Jules Gross severmen ha criticat li
«cacofonie» de Occidental (vide Kosmoglott nr 36, pág. 38). Ma nu in «Mondolinguo»
nr 4 noi lee que il usa li sequent juxtapositiones: august manui, devot
penso, precioz frukti, feldo fekund dil, nobl peni etc. To es ya mem plu
cacofonic quam Occidental. -- Proque li cacofonie esset li principal manca,
quel sr Gross reprocha a Occidental, noi probabilmen bentost posse expectar sr
Gross in nor ranges.

In «Mondo» nr 204 sr Hans Cornioley parla pri li finale -ion e di:
«Paroles extraordinarimen international ne es adoptet pro nor sistema!
Yo modestmen replica: si un sistema impedi li usation de paroles tre
international, ti sistema es fals. E it es oportun destructer un tal
sistema.» Bravo! Ma si on continua in ti maniere on va pos annus arivar
ad Occidental. Pro quo ne venir strax?

In «Bulletin Français-Ido» nr 111 sr de Beaufront implicitmen confesse
que il ne save li fundamental regules de su Ido pri formar verbes de
substantives significant un statu. Secun su opinion it es permisset al
idistes formar «sintezar, pacar» de «sintezo, paco» solmen si su
«Akademio» va ratificar ti ínmediat derivates. Essent «docero
diplomizita dal Ido-Akademio» per lor membres F. Schneeberger †, Dr. St.
Liljedahl † e Ing. K. Feder in annu 1921, yo deve protestar contra un
tal restriction e coruption del verbal teorie de Dr. Couturat. Yo es
cert que omni ver Idistes va adherer mi proteste. -- Secun li raport in
«Mondo» nr 207 sr G. A. (Paris) enunciat in li Westeuropan
Ido-Conferentie que Occidental es un lingue solmen por erudites, regretabilmen
sin que li tre estimat samideano pruva ti opinion. Ma til nu es
demonstrat solmen que Ido es un extrem desfacil lingue; mem li ductores
e redactores ne save usar it rect. Támen sr de Beaufront per sofisteries
e prestidigitation vole far creder al letores ne persequent e ne
conossent li ver statu del coses, que li critica in Cosmoglotta ne es exact.
Ma omni objectiv Idistes inter nor letores sempre denove constata que
nor critica es tre just e plu exact quam sr de Beaufront posse desirar.

// NOTE: li marca original de págine -104- esset in li sequent
// paragraf:

Miss E. Sylvia Pankhurst scri in «The Womans Leader» sept, que li unic
dictionarium necessi por Interlingua es li dictionarium Latin. Ma li
estimat seniora ples egardar que circa li demí de omni latin paroles es
mort o nu in li modern vive ili have un altri signification quam in
antiqui Roma. On apen posse revivificar li antiquat signification de
bello (guerre), copia (quantité), charta (paper), lapis (petre), classe
(flotte), ver (verne) etc.; nam ti paroles have hodie un totalmen altri
sense. It ne sufice solmen simplificar li Latin, on deve anc modernisar
e inrichar it por far it usabil por li hodial traffic. In céteri li lingue
international deve incorporar elementes international anc si ili es ne de orígine
latin. E tal paroles (ili es bon 1/3 de omni international paroles) on
ne trova in un latin dictionarium. (Vide anc Cosmoglotta nr 41, pag 71).

«Arbeiter-Esperantist» nr 7, 8 explica sur 3 folies-quart, qualmen on
deve usar li acusative. To es li famosi facilitá de Esperanto, pri quel on
scri tant in omni reclames.

In «Heroldo de Esperanto» nr 23, 26, 33, sr Rollet de l'Isle critica li
metodes de propaganda per printages sur covertes, scrit in Esperanto, quo di
necos al publica. Il postula que li propagativ anuncia o titul deve
esser scrit in national lingue. To es un anihilativ self-judicie. -- Noi
consilia a nor samideanes sempre far li reclame per e in Occidental. To
es nor max efectiv metode!

// XXX FIXME: Confirmar «sutemporanmen»:

Interessant es un enunciation pri mundolingue telefonic de Comte Arco
(Telefunkengesellschaft) in «8 Uhr-Abendblatt», Berlin, 6 august. Il di
que un lingue de caractere sonal quam german o angles vell esser ancor
acceptabil, ma ne tchec o russ, pro li mult consonantes sibilant. Esperanto,
quel il ha subtenet sutemporanmen, vell esser apt acusticmen; ma li
intensiv e ínfatigat propaganda durant deci annus sembla monstrar que su
diffusion ne have success. Finalmen li comte di que li tecnicos de
comunication mundan con joya va acceptar omni propose quel have plu mult
chances in international realisation quam Esperanto o angles, emfasante que
durant li solution del problema del mundolingue on ne mey adplu ignorar
li fort psicologic causes quel pleda contra un artificial lingue e por
un natural lingue international.

In li 19-esim Universal Esperanto-Congress in Danzig, august, ha prendet
parte solmen 900 persones. Al 2-esim Esperanto-Congress Geneve 1906 venit 1200
membres. Al 15-esim Nürnberg 1923: 4963 persones; ti ci congress havet
li max grand númere de partiprendentes. -- Dr. Dietterle, chef statistic
del Esperanto-movement, ha raportat in li Congress Danzig, que secun li
responses recivet li actual númere de esperantistes es adminim 105{nbsp}000.
Do li númere 500{nbsp}000 in nor brochura «Li Via al lingue del europan
intercomprension» es evaluat un poc tro alt.

Secun comunication de «Popolo d'Italia» e altri italian jurnales li
pápa ha refusat acceptar in audientie special li partiprendentes del
Catolic Esperanto-Congress in Assisi, august. «Das neue Reich», Wien, 17
sept, citante li raportes del catolic presse, comunica que in li Vatican
on have un fort aversion contra li grotesc Esperanto. «Tribuna» scri:
«Li eclesie nequande va aprobar vicear li glorios Latin per ti
francmassonic mis-creation».

// XXX NOTE: ci esset li marca original de págine -105-

«Kataluna Esperantisto» nr 35 -- 36 in li raporte pri li «XIII-aj
Internaciaj Floraj Ludoj» publica li liste del premiates, u noi trova
nor fervent colaborator Dr. Karl Schüppel, qui ha recivet li premie por
li tema «Natura evoluo de Esperanto».

// Avise {{{2
=== Avise

Li nr 2 (e partmen nr 3) de Cosmoglotta es exhaustet. Noi peti nor samideanes
quel ha recivet pluri exemplares por propaganda, haver li amabilitá
retromisser nos un parte, por li nov abonnates.

[.author]
Administration

// Corespondentie {{{2
=== Corespondentie

____
A senior E. Pigal, redactor de Cosmoglotta.

Altestimat senior.

Per ti ci yo have li honore misser vos 30 pounds quam donation a li
Association Cosmoglotta.

Ca vu va permisser me adressar li sequent paroles a mi mult estimat
corespondentes?

Yo ne aproba li bases de Ido e li politica del idistic «Akademio», ma in
contrarie opine les quam profundimen fals. E quo es fals de comensa, ne
posse esser reformat, e pro to li «pasilogial diskutado» va ducter a
necos. Li conservativ idistes anc comprende to, e pro to ne vole un
discussion del base. Solmen idistes ne conossent sufficent ni li
structura o ver historie de Ido, ni li structura de lingues in general,
continua esperar un resultate de lor discussion.

Secun mi firm conviction it vell esser negar li veritá negar li
superioritá del lingue Occidental comparat con li mecanic lingues
Esperanto e Ido. Solmen in Occidental noi have un bon solution del problema de
derivation, e ti problema es li cardinal punctu, nam si noi ne have
international derivates, noi ne have international paroles e li
principal postulation -- un international vocabularium -- ne es
satisfat.

Artificial lingues ne havent international vocabularium es fortiat
rebaptisar li tot scientie e tecnica -- un labor de Sisyphos, absolut
ínutil. E pro to yo es strict e absolut contra un compromisse inter
Esperanto-Ido e Occidental e contra quelcunc conferenties o
negociationes con li esperantistes, exceptet sur li base del acceptation
del interlingue Occidental.

Comprensibilmen, mult labor resta ancor ínexecutet in Occidental; ma li
structura de Occidental presenta un excellent base por futur perfection,
nam ti base es líber de linguistic errores. E Occidental es admirabilmen
developabil in diferent directiones.

Mersí al scientific e sacrificiosi labores de vu, Ramstedt, Pašma, Gaer,
Kajš e, ante omnes, nor venerat Edgar de Wahl, noi nu intra in li
triesim, e final, stadie del interlingual movement pos li periodes de
Volapük e Esperanto-Ido.

Cordialmen vor devoet

Gerald A. Moore

(32, Cleveland Sw., London, W. 2.)
____

Expressente profundi mersias a nor estimat colaborator sr. Gerald A.
Moore pro li generosi don por Cosmoglotta, noi ci mentiona anc que omni
amicos de Occidental es mult obligat ultra a il anc a seniores Ing.
Hanns Hoerbiger, Ing. Joh. Robert Hoerbiger, Ing. Alfred Hoerbiger,
Prof. Hynek Pášma, Mag. A. Z. Ramstedt, pro covrir li grand deficite
causat per li necessi plu intensiv activitá del Association Cosmoglotta
in su unesim annu.

// XXX NOTE: ci esset li marca original de págine -106-

Mult sacrificies va esser necessi ancor till que li númere del membres
va suficer por mantener e developar li organ sin ulterior subventiones.
Noi advoca nor amicos continuar auxiliar nos in nor desfacil labor. Ili
mey acceptar li assecuration que nor Comité va perseverar administrar
nor yun movement in maniere max contentativ por omni adherentes de un
lingue international cultural.

[.author]
Red.

C{dot} W. de Sydow, prof. de Universitate in Lund (Svedia) scri a A. Z.
Ramstedt, secretario de C.E.L.I.A.: «Yo posset ínmediatmen leer e
líbermen e fluentmen del paper traducter li misset textus e it existet
tre poc desfacilitás. Omnicos fat me un plen natural impression. In ti
unesim presentation li lingue fat por me un plu bon impression quam Ido
… Esperanto es impossibil por scientic usation. Yo aprendet it ja quam
scolero, ma in li duration it ledet tro mult mu lingual sensu … It va
mult interessar me continuar li conossentie con Occidental.»

K{dot} G. Ossiannilsson, Linghem (Svedia) scri a A. Z. Ramstedt: «Tant yo
posse dir, que Occidental ne presenta alcun desfacilitás a ti qui es un
poc familiari con li romanic lingues. It appare eufonios, facilmen
aprensibil e flexibil, omni to qualificationes, queles deve exister che
omni artificial lingue, quel vole successar inter li concurrentes sur li
camp del mundilingues … Yo deve confesser, que, in comparation con
Esperanto e Ido, Occidental sembla haver almen musical avantages.»
(Remarca: K. G. O. es un famos scandinavic poet e novelist. Su poemas es
laudat pro lor ritme e eufonie. Do su judicie pri li eufonie de Occidental es
anihilativ por ti qui asserte que Occidental es cacofonic. A. Z. R.)

H{dot} Brisbane Eldon, L. L. B., Manchester (ex-presidente de
Esperanto-Societé de Manchester, ex-presidente de Esperanto-Federation
de Lancashire e Cheshire, ex-fellow de Brita Esperanto-Asocio,
ex-presidente de British Ido Society e ex-membre de Ido-Akademio) scri a
Cosmoglotta: «Li numeró festiv de vor revúe mult interessat me. Occidental es
ja scientic solution del problema meritent li serios atention e studia
de omni ínprejudicat homes. Li articul in numeró 41 (4) julí-august «Li
ovre de Edgar de Wahl» exposi clarmen li dominant principies de
Occidental. Li munde ne va acceptar un lingue artificial, ma un lingue
regulari e max natural possibil, un lingue quel seque max proxim li
parol-formationes del lingues europan, regularisat e con simplic
grammatica. Esperanto ne es conform a ti principies. It es tro
artificial, ínregulari, e (malgré li opiniones del esperantistes)
ínnatural, ínlogic e tro complicat. Yo es convictet que ti lingue va
triumfar de quel li principies plu aproxima se a li lingues europan …
Yo studiat li majorité del projectes de lingue international, propagat con entusiasme
Esperanto e Ido, ma presc perdit omni interesse pri li problema,
precipue pro li diversitá de opiniones e general discordation; ma
Occidental revivificat li desire continuar li interesse a nor comun
idé.»

Un altri, ancor activ membre del «Ido-Akademio» scri a Cosmoglotta: «Con
grand interesse yo lee pri li transition de mult idistes a Occidental.
Qui es un ínamic de «malproksimen-parolilo», ti deve esser anc ínamic de
«federuro, formacuro, institucuro»; qui re-adopte «q, x», ti deve
re-adopter anc li vocal «y» e li scrition de duplic consonantes; qui
economisa li acusative, ti deve economisar anc li conjugation
sintetic.»

// XXX NOTE: li marca original de págine -107- esset in li sequent
// paragraf:

Jan Casse, presidente del Dan Ido-Federation scri al redactor de Cosmoglotta:
«Ante pluri mensus vu scrit me un afabil postcarte. Yo deve petir vos
por pardonar me, que yo responde tam tard. Unquande yo scrit vos que yo
lee vor revúe «sempre con
interesse ma rarmen con concordie». Vu respondet me que ti remarca ne
posse auxiliar ni me ni vos. E vu scrit: «Noi vell esser vos tre obligat
pro comunicar li punctus principal pri quel vu ne concorda. Solmen per
apert critica explicit on va esser util al comun idé». Yo hat intentet
scrir vos un poc pri in quel punctus yo critica Occidental e prefere Ido. Ma
ante omnicos yo desirat usar li occasion dat per vor exhortation, por
studiar plu profundimen vor lingue, possente talmen plu bon criticar it.
Ma regretabilmen yo ne trovat li témpore necessi por un tal tasc. E nu
yo mem deve provisorimen restricter passabilmen mult mi ocupation pri
mundolingual questiones. Yo do deve anc procrastinar mi studie e un
eventual critica de vor lingue. -- Ma malgré li omission del studie yo
támen durant li ultim mensus capt conosser un poc plu mult li lingue
Occidental. E yo desira dir to vos ci, pro que vor revúe ha productet ti
ci augmentation de conossentie. Pluri articules in Cosmoglotta semblat me tre
interessant e instructiv, precipue vor articul «Li ovre de Edgar de
Wahl» in li penultim numeró. Til tande yo indiget un sinoptic exposition
del fundamental principies de Occidental; e ci yo trovat it. Ma yo
sempre esset un ex li reformofil Idistes, e yo precipue ne ha apreciat e
ne aprecia li tro grand logica de Ido, avan omnicos in su sistema de
derivation. Yo do devet anc in pluri punctus concordar pri vor critica
de Ido. Ma yo ne posse e mi ne vole negar, que per li letura de Cosmoglotta
mi inclination a critica ha augmentat e yo plu mult aconosse li justitá
de alquel punctus in li opiniones del Occidentalistes. -- Pro to,
estimat senior, yo ne adplu posse dir, que yo lee vor revúe «rarmen con
interesse». Si yo deve expresser mu actual sentimentes in ti relation,
yo deve dir, que yo lee Cosmoglotta sempre con grand interesse e sovente con
quelc concorde. -- In vor postcart vu anc afabilmen ha referet a mu
discurs in P., durant quel yo expresset li opinion, que noi
mundilinguanes del divers sistemas es ne ínamicos ni adversarios, ma
avan omni-cos samideanes. Yo resta fidel a ti ci opinion. Yo nu samquam
tande crede, que it es extrem desirabil, que li Occidentalistes, li
Idistes, li Esperantistes etc aproxima se li unes al altres, max mult
possibil. E quam natural consequentie de mi opinion yo anc sempre joya,
ne solmen quande Ido, ma anc quande Esperanto o Occidental fa progresses in alcun
maniere. yo do posse, tot sincerimen, desirar vos progress in vor labor
por nor comun scope.»

Li presidente de un altri landal Ido-Organisation scri a Cosmoglotta: «Mi nu
have grand simpatie por Occidental pro que mi ha comprendet su
principies. Yo ne save qual es li futur de lingue international, pro li inertie del
masse; ma yo es cert que it ne posse esser Esperanto … Yo ha decidet
auxiliar Occidental.»

E{dot} B.-Ch. scri a Cosmoglotta: «Yo ha recivet 2 numerós de «Cosmoglotta» e ha
posset leer les sin desfacilitá. Solmen tri paroles yo ne ha posset
comprender. Yo pensa que Occidental es un tre bon lingue international.
Yo es Esperantiste de 1913, ma yo pensa que Occidental es un multissim
plu bon lingue por li relationes international del homanité culturat. --
Yo ha studiat anc Ido, quel, secun mi opinion, es un miserabil dialect,
mult min bon que Esperanto. -- Yo scri ti léttre pos leer «Cosmoglotta»
e sin vocabularium.»

// XXX NOTE: li marca original de págine -108- esset in li sequent
// paragraf:

P{dot} Hein, secretario del Esperanto-Societé de Jerusalem (Palestina) scri
a Cosmoglotta: «Li interesse por Occidental causat che me per vor jurnal, es grand.
Conossente Occidental solmen de su latere sonal, yo deve dir que it es un
lingue tre eufonic, mi mem adjunte, plu eufonic quam Esperanto. Do yo
desira devenir plu conosset con li construction e
con li grammatica de ti ci charmant lingue.»

C{dot} C.-Mulhouse scri: «Yo espera que pos ne tro lontan témpore un nucleo
va formar-se ci por li eufonic lingue Occidental, quel por noi es
specialmen facil in aprension.»

L{dot} M. G.-P.: Pluri ductores de Ido peti nos publicar que malgré omnicos,
ili considera li Occidentalistes ne quam ínamicos, ma quam amicos del
comun idé. Simil declarationes noi recivet anc de mult altri
mundolinguanes, p. ex. de pluri japanes esperantistes.

Ad B. A.-K.: Li opinion del senior redactor de «Mondolinguo» deve ne
esser norm por li «mondolinguanes». Malgré li furore del cavalcatores
del «logica», li Ido-parol «kelke» es in Occidental «un poc» conform al
exemples natural in li divers lingue-families: D ein wenig, F un peu
(de), Hung. egy keveset etc. Li altri assertiones in ti nr, 3, ja esset
refutat plur vez in nor jurnales. Noi nu deve refusar responder sempre
denove a «criticas» de ignorantes, quel persiste ne studiar nor
publicationes.

// XXX TODO: Ligar:

Ad G. N.-M. Noi mentionat «Loqa» in li present nr sub li «Nov projectes
de lingue international». Certmen anc li ocupation pri un lingue filosofic have su
rason de existentie, etsi in nor era it ancor ne es actual. In céteri
anc in ti dominia on deve laborar scientificmen, per antey studiar to
quo ha publicat li precursores. -- Sr. J. Linzbach ha developat su
teorie ad-plu in li nov brochura frances: «La géometrie et l'analyse
géometrique de l'espace à n dimensions», recivibil che li autor
(adresse: 28 rue Ducouedic, Paris 14).

Li articul de nor nov fervent colaborator Dr. A. Peipers: «Pro quo yo ha
abandonat Ido» va aparir in li sequent numeró.

// Abonnamentes, contributiones e subventiones por Cosmoglotta {{{3
==== Abonnamentes, contributiones e subventiones por Cosmoglotta

M{dot} V. C.-Praha: 5 ö. S; E. B.-Chester: 9 sh; A. C.-Rue: 20 sv. fr; G. A.
M.-London: 30 pd; J. S.-Radkersburg: 6 ö. S; J. W.-Linz: 5 ö. S; B. E.,
L{dot} L. B.-Manchester: 10 sh; B. Z.-S. G. Firenze: 1 doll; D. H. M.-New
York: 2 doll; X. Y.-U. S. S. R.: 6 doll; L. M. G.-Paris XIX: 1 doll; J.
F{dot} K.-Jičin: 15 Kč; O. W. F.-Jeffersonville: 2 doll; A. E.-Stavanger: 10
ö. S; W. C.-Lima: 1 doll; Dir. G. B.-Strasbourg: 20 fr. fr.; Ing. S.
B.-Dessau: 3 RM; Regierungsrat Dr. M.-Rudolstadt: 5 RM.

// Avise al letores {{{2
=== Avise al letores

Mersí al auxilie de sr. prof. H. Pášma, sr. Gerald A. Moore e de altri
colaboratores, noi posse editer nor organ Cosmoglotta durant li annu
1928 in omni mensu. Li gratuit suplement cessa aparir quam separat
caderne. Li literari e general-scientic articules va esser insertet nu
anc in li págines de Cosmoglotta. Li abonnament anual por 1928 custa
adminim 1 dollar (= 7 ö. S. {equals} 5,2 sv. fr {equals} 4,2 RM {equals} 33 Kč.), quem noi
peti payar max bentost possibil, per postmandate, o banknotes o chec in
epistul recomandat al simplic adresse: Cosmoglotta. Mauer bei Wien,
Austria.

[.author]
Administration

****
Eigentümer, Herausgeber u. Verleger: Gesellschaft Cosmoglotta, Mauer b.
Wien, Postfach 10. -- Verantwortlicher Schriftleiter: Ing. E. Pigal,
Liesing b. Wien. -- Druck: G. Kanz, Liesing.
****

