= Cosmoglotta 1935
:revdate: 2023-04-10
:docdescription: Omni numerós publicat in 1935 \
del oficial organe del lingue international Occidental/Interlingue.
include::common_attributes.adoc[]

// This file is part of project Cosmoglotta (http://ne.alinome.net)
// by Marcos Cruz (programandala.net).
//
// This file is in AsciiDoc format (http//asciidoctor.org).
//
// Last modified 20230410T2054+0200.

include::about_this_book.adoc[]

// Cosmoglotta B 1 (1935-01/03) {{{1
== Cosmoglotta B 1 (1935-01/03)

COSMOGLOTTA-INFORMATIONES

Numeró 1    Januar-Februar-Marte 1935.

Apari durant chascun trimestre quam suplement a Cosmoglotta printat

Redaction e Administration: Occidental-Buró, CHAPELLE (Vaud), Svissia.

Precie de abonnament, junt con Cosmoglotta, por 1935: Fr. 3,50 sviss.

// A nor letores! {{{2
=== A nor letores!

Alcunes va esser probabilmen astonat reciver un jurnal mimeografat. Noi
deve dar les un explication. In ultim témpor, de pluri láteres on ha
preocupat se pri li fate de Cosmoglotta, quel, pro li actual desfacil
economic circumstanties, suffre un poc pri li crise. On ha proposit
restricter li edition printat e dar li Cronica e divers informationes
per mimeograf. Specialmen sr. Fritzche de Leipzig in un circulare
studiat li maniere passar li témpor de crise economic sin damage.

Li custas de printation de Cosmoglotta in Svissia es li max bass
possibil. Noi deve constatar, pos comparation de precies, que on ne
posse obtener in altri landes plu bass conditiones. Do on deve lassar li
printation in Svissia. Ma sr. Fritzsche proposi:

____
Un reduction del print-custas va esser possibil si noi prende li
resolution printar omni duesim numeró de Cosmoglotta per li
*mimeograf-machine* quel have li Occidental-Buró in Svissia. To vole
dir que noi intercala inter omni du numerós tipografat un numeró
multigrafat in li maniere del anteyan revúe «Helvetia».
____

Respondent a ti circulare, sr. E. de Wahl scri:

____
Anc li idé alternar printat Cosmoglotta con mimeografat numerós es a
considerar. Sembla me, que it vell esser bon dar diferent nómines a ti
du species pro continual numerós del printat edition. Tande on posse
reservar li mimeografat por nor comunicationes al coidealistes,
polemicas, intern questiones, etc. i.e. to quo es destinat por li extern
propaganda. In li printat edition on vell scrir to quo es destinat por
li grand publica e li ancor ne firm coidealistes, do articules de
propaganda, clarationes de singul paroles o grammatical formes e
íncertitás (quam nu in li «linguistic responses»).
____

Noi agnoscet que ti propositiones es just. Do, con li aprobation del
principal ductores, noi decidet editer in 1935

- 6 numerós de Cosmoglotta sur 16 págines tipografat,
- 4 numerós de Cosmoglotta-Informationes mimeografat,
- 10 numerós por li annu.

Per ti arangeament, noi publica in Cosmoglotta-Informationes li Cronica,
li comunicationes del societés national, li adresses, etc. omnicos, quo
perdi su valore pos quelc témpore, durant que in Cosmoglotta tipografat
noi publica li articules havent un interesse *permanent*, quo permisse
publicar li cadernes por formar un *libre* ne contenent alquo obsolet.

Li edition tipografat es inviat chascun vez a mult adresses por ganiar
nov abonnates.

Li edition mimeografat es inviat solmen al abonnates e al membres del
landal societés. A it, noi junte si possibil li circulares e organes del
societés national.

// XXX NOTE: li marca original de págine -1- esset in li sequent
// paragraf:

Noi peti li responsiv persones del landal organisationes benevoler
colaborar con nos por dar nos li necessi informationes concernent lor
respectiv land. Li Federationes quel edite folies mimeografat (Svedia,
Tchecoslovakia, Francia), reproductet per altri medies (Germania) o mem
printat (Anglia) vell posser adjunter lor editiones a
Cosmoglotta-Informationes. Tis qui scri lor textus sur matricies, posse
inviar nos li matricies; li altris posse inviar li folies printat.

*Li format deve esser 210 x 297 mm*. (Sam format quam
Cosmoglotta-Informationes. *Noi besona 300 exemplares*. Li textus deve
arivar 15 ante li aparition de Cosmoglotta-Informationes -- Ples dar nos li complet
adresses del membres de vor associationes. Si possibil, ples scrir les
per scri-machine con 4 copies per carbone, *sur glutinat paper*. To va
facilisar nor labor!

SOCIETÉ DE GARANTES POR «COSMOGLOTTA»

Secun proposition de quelc coidealistes, un societé de garantes por
assecurar li edition de Cosmoglotta (e Cosmoglotta-Informationes) esset
fundat.

Li regulament es includet in li present caderne de
Cosmoglotta-Informationes. Noi espera que ti societé va incontrar li
general aprobation e que omni coidealistes de quel li situation
financial permisse to, va subscrir adminim un parte de Fr. 10.— sviss.

Noi memora que li aquisition de 3 nov abonnates a Cosmoglotta coresponde
a un parte del societé de garantes por quel li aquisitor recive li
membratu.

Li jure del membres del Societé de garantes es:

[loweralpha]
. Reciver duplic abonnament (3 exemplares) si ili expresse ti desire.
. Reciver li contos de Cosmoglotta.
. Expresser al presidente del societé de garantes lor remarcas pri li
  contos de Cosmoglotta.
. Votar pri important decisiones concernent Cosmoglotta.

Li payament de chascun parte de Fr. 10.— sviss da li jure de un voce por
li votationes.

Li nómine del subscritores es publicat in Cosmoglotta-Informationes.

Vi li unesim liste de subscritores:

[cols=«<,<,>»]
|===
| Subscritor                          | Subscritiones  | Fr.

| Ric Berger, Morges (Svissia)        | 1, 2, 3, 4, 5  | 50.—
| Fred Lagnel, Chapelle (Svissia)     | 6, 7, 8, 9, 10 | 50.—
| Josef Svec, Praha (Tchecoslovakia)  | 11, 12         | 20.—
| L.M. de Guesnet, Paris (Francia)    | 13, 14         | 20.—
| Gerald A. Moore, London (Anglia)    | 15, 16, 17     | 30.—
| Ed. Mayor, Lausanne (Svissia)       | 18             | 10.—
| G{dot} Bohin, Housséville (Francia) | 19             | 10.—
| G{dot} Prinz, Bernburg (Germania)   | 20             | 10.—
| Major Tanner, Bern (Svissia)        | 21             | 10.—
| Willy Mildebrath, Bernau (Germania) | 22, 23         | 20.—
| Ilmari Federn, Köbenhavn (Dania)    | 24             | 10.—
| C.W.v. Sydov, Lund (Svedia)         | 25, 26         | 20.—
| M.A. Fritzsche, Leipzig (Germania)  | 27             | 10.—
| Pastor Erhard, Karlstad (Svedia)    | 28             | 10.—
| B{dot} Blomé, Kristinehamn (Svedia) | 29             | 10.—
| A{dot} Haldin, Eskilstuna (Svedia)  | 30             | 10.—
| E{dot} Berggren, Stockholm (Svedia) | 31             | 10.—
| Osk. Dillén, Stockholm (Svedia)     | 32             | 10.—
| Ing. Lindström, Enskede (Svedia)    | 33             | 10.—
| Red. Lindholm, Stockholm (Svedia)   | 34             | 10.—
| C.E. Sjöstedt, Ostersund (Svedia)   | 35             | 10.—
| Yngve Sköld, Stockholm (Svedia)     | 36             | 10.—
| M{dot} Guilbert, Paris (Francia)    | 37             | 10.—
| Summa                               |                | 370.—
|===

Noi calidmen mersia omni subscritores! Tis qui ja payat lor abonnament
posse, por devenir garante, inviar nos li diferentie inter Fr. 3,50 e
Fr. 10.— o Fr. 7.— e Fr. 10.—. Qui va ancor alongar nor liste?

// XXX NOTE: ci esset li marca original de págine -2-

// Li insigne de Occidental {{{2
=== Li insigne de Occidental

Pos que li articul aparit in Cosmoglotta, noi recivet ancor li sequent
propositiones. Noi peti nor letores queles have un bon idé, continuar li
discussion ante votation general.

Sr. Berggren de Stockholm proposi:

«Si nequel apt figura es presentat, noi tot simplicmen deve far
fabricar emblemas secun li proposition de Union: Ergo:»

// XXX TODO: Confirmar ca lu sequent es part del cite in supra, o
// alquó manca ci:

Propositiones de sr. E. de Wahl:

// XXX TODO: Confirmar ca ti fraze es descrition de image:

{bracket}Occidental(idental) L(ingue) I(nternat.) A(uxiliari)]

Sr. Akerman de London scri:

____
Yo proposi que li insigne de Occidental mey esser un pentacle (o
pentagramm -- 5-puntes stelle) in aure sur blanc funde.

Ti figura es extremmen antiqui quam magic talisman. In modern dies it ha
esset adoptet sur national flaggas, p.ex. de Chile, Cuba, Egiptia,
Liberia, Turkia, Unit States, etc., e omnes conosse li «White Star
Line». Talmen it have quasi un caráctere international. Támen yo ne
memora un tal stelle de aurin colore.

Li facte que Esperanto usa un verdi pentacle vell esser bon simbolisme.
Noi vell agnoscer it quam li unesim passu vers un natural sistema. Li
verde de it posse representar li verne, durant que li aure es li matur
fructification.

On posse adjunter li parol Lingue International e Occidental per micri
lítteres. O simplicmen lingue international in li superiori spacies e Occidental in li
inferiori spacie; to vell far possibil question e response pri li
signification del lítteres.

Li aurin efecte es facilmen printat per bronzin incre, o pictet,
altrimen per un masse de micri puntes, secun li convention de heraldica.
Comprensibilmen por li buton-insignes noi vell usar real aure.
____

Sr. Ferd. Haller de Meiringen scri:

____
Yo es contra li adoption del tilde in nor emblema, pro que it da un
insigne poc decorativ e ínsignificant.

Mult plu simpatic es me li proposit insigne nr. 2 (in Cosmoglotta), to es li
sole «occidente se» (= ob-cidente, ex latin: ob-cade {equals} cader vers o
contra li horizonte) in li mare. Nam ti insigne es interpretativ e
simbolic. Li sole, per su position inclinant indica vers li occidente,
de quel li lingues (=radies) del sole es partú li sam in li universe,
quam ya anc Occidental va esser e vole esser li sam lingue parlat partú
sur li globe. Anc li tilde, per li undes del mare, es representat in it.
Pro to yo proposi votar por li adoption del sole por emblema secun li
nr. 2 in Cosmoglotta o li nr. 1 o 2, du variantes esquissat de me.

Anc li planiglobe de sr. den Outer plese me mult, e si on es contra li
selection del «sole sur li mare», yo vell preferer ti emblema o li
variante nr. 3. It vell dar anc un decorativ, sat simplic insigne, li
dessine nigri sur yelb funde.

// XXX NOTE: li marca original de págine -3- esset in li sequent
// paragraf:

Un bell motive por nor insigne vell dar ancor li esquisse sur li
covriment del libre «Occidental, die Weltsprache», to es, li conturas
de Europa o del Occidente. Per li figura 4 yo intentet animar qualmen on
posse adaptar li conturas
a un insigne.

Revuante ancor un vez mi esquisses, yo deve confesser, que mi
preferentie apartene ante omnicos al «sole» e al «planiglobe»; e li
vor?
____

Sr. C. Varela, Figueras (Hispania) proposi:

____
Sr. Weinberg (Franca) developa su proposition: un schematisation del
arc-in-ciel. Il scri que li arc-in-ciel es un signe de alliantie inter
Deo e li homes. On posse anc considerar que li 7 colores del arc-in-ciel
es comparabil al 7 lingues principal quel Occidental vole reunir in un
sol.

On remarca que li arc-in-ciel oferta un multitá de realisationes e que
it have li avantage permisser al diferent gustes exercir se sin
forjettar li simbol quel es in li base.

Si pro rasones tecnic li 7 colores del arc-in-ciel ne posse esser
printat, sr. Weinberg proposi representar li arc per tri colores
fundamental rubi, blu, yelb, e in libres printat in nigri, vice ti tri
colores, on posse representar tri stries con li monogramme LI in un
angul.
____

Sr. A. Lindström de Svedia, presidente del societé Occidental,
Stockholm, scri:

____
Li question pri un emblema por Occidental ha ocupat me durant pluri annus. Mi
unesim projecte esset ti quel es monstrat in li Nr. 92 de Cosmoglotta, fig. 3.
Yo tamen strax trovat it tro complicat e provat in mult manieres
simplificar it. Pos mult provas, yo haltat ye li opinion que li simplic
líttere «O» con apti fund vell esser li max bon. Yo imaginat me un
circul con sett cordes de un comun punctu del periferie e in ti figura
un fortios «O» inscrit.

Mi postulation por un emblema es: 1) Pro practic cause it deve esser
*rond*. 2) Tam simplic quam possibil. 3) Null textu. 4) Totmen
geometric, por impedir fals formes. 5) Bon visibil. 6) Bellitá.

Mi ultim projecte cade sur punctu 5. Li proposition del centrale de
Vienna sembla me esser un bon solution, ma esque li form del unde va
esser líber? Yo persiste ye mi quaresim punctu, que li form in li
detallies deve esser fixat. Ye li permission del redactor yo monstra du
casus por formes de unde. It sembla que li form del fig. 2 es plu bell
quam li unesim.

In fine quelc paroles pri li colores. Sur printates li emblema es nigri
sur blanc funde. In altri casus solmen aure es suficent representar li
idé Occidental. Li proposit yelb colore quam funde ne plese al nordanes.
Li colore es bon e practic sur tabules por automobilistes, posit ye
cruce-vias, ma desbell por Occidental-emblema.

Yo proposi li emblema *sin funde*. Lass nos usar it transparent, e in
tal maniere it es apt quam broches, cravatt-agullies o pingles sur li
vestimentes.

Li max mult de nos occidentalistes forsan es povri, ma un sol ornament
noi certmen posse aquisiter, li occidental-emblema de aure.
____

Li supra expresset opiniones, noi consenti, ma desira que li metall del
emblema mey esser argente o facultativ.

[.author]
--
E{dot} Berggren -- Anteyan administrator de Cosmoglotta.

H{dot} Lindholm. -- Secr. de Societé Occidental, Stockholm.
--

// XXX NOTE: ci esset li marca original de págine -4-

// Redaction de Cosmoglotta {{{2
=== Redaction de Cosmoglotta

Li redactor ha studiat con grand interesse li divers criticas e
suggestiones pri li labor de redaction. Naturalmen, it es impossibil
contentar omnes nam li gustes es tro diferent.

Noi agnosce que li part linguistic esset un poc tro extendet. Pro to
quam on va constatar it ho-annu, li articules de polemic contra altri
lingues va esser minu extendet. Tamen, it ha semblat nos e it ancor
sembla nos que nor unesim deventie es *documentar* li propagandistes e
monstrar les pro quo nor lingue es superior al altri projectes.

Alcunes ha proposit publicar resumates de articules aparient in li
national lingues, quam fa li revúe Auslese in Germania. Ma esque li
letores desira releer in Occidental quo ili ha ja leet in lor jurnal
local? Ante omnicos ili desira leer quo es ancor ínedit, nov e
ínconosset. Pro to, noi besona *original* articules e ne solmen
traductiones de articules quel ha ja circulat in li tot presse national.

Noi recive quelcvez articules de coidealistes, ma regretabilmen tro long
e ne sempre interessant. Li grand criterie por nos es: publicar solmen
interessant articules.

*Noi exhorta* do nor corespondentes inviar nos *curt* articules (ne
plu quam 100 lineas) ma *sempre altmen interessant, vivid,
passionant*.

Sr. Tailliez, de Metz scri nos li 3 januar 1935:

____
Yo anc deve dir vos que li tre vivent historie de august in
Cosmoglotta *Un drama in li station*, de Keyser (con li horrific
figura) ha havet ci un tre grand successe: yo ha fat leer it a pluri
persones quel esset astonat del claritá del raconta. Mult melior: por li
ultim classe del trimestre, yo leet it in classe, yo self, *in
Occidental*, e, juxta me, mi melior litt traductor de latin traductet
it al tot classe quel sovente ha ja comprendet tot ante su traduction.
It havet un enorm successe. Si vu posse dar nos sovente racontas de ti
qualitá narrativ e stilistic!
____

Sr Tailliez regreta solmen alcun figuras de nuditás, quel impedi li
revúe esser monstrat a infantes. Ti remarca es just e in futur noi va
evitar les, anc sur li covriment.

Ma li linguistic rubrica es ancor demandat. Por exemple, sr. Švec de
Praha scri nos:

____
Esque it ne vell esser bon inserter anc un lingual rubrica in
Cosmoglotta? Sovente on hesita e ne save pro manca de vocabularium, quel
form o expression es just. In tal casus un lingual rubrica, bon
redactet, vell dar information.
____

In su circulare del 16 decembre 1934, sr. Fritzsche de Leipzig da mult
suggestiones pri li maniere diffuser Cosmoglotta in omni circules. Ti
idés ne es omni realisabil, principalmen ti concernent li kioskes. Noi
ja mult ha experimentat e constatat que in practica, li afere ne es tam
facil. Tamen noi va provar divers ex su suggestiones.

// Fotogrammas {{{2
=== Fotogrammas

Noi possede li fotogrammas de sr. Quensel, Federn e Akerman. Ma por ne
changear li budgete de Cosmoglotta, noi peti li portretates benevoler
rimborsar al administration li custa del cliché, to es Fr. 6.— sviss *e
li cliché va esser donat a ili pos printation in Cosmoglotta*. Li
redaction es sempre grat al coidealistes quel accepte talmen augmentar
li interesse de nor revúe, permissente li membres de nor grand familie
conosser unaltru malgré li distanties.

// Stampes {{{2
=== Stampes

Occidentalistes, ples comendar modic stampes che dan firma quel
favorisa Occidental. Ples comunicar demandas a: Occidental-Information,
Aaboulevard 3, Köbenhavn-V, Dania.

// Annu-colectiones de Cosmoglotta {{{2
=== Annu-colectiones de Cosmoglotta

Li administration exchangea ancian
numerós de Cosmoglotta 1927 e 1928 e Kosmoglott contra Nr. de 1929-1934.
HELVETIA. Annu-colectiones 1929, 1930, 1931, 1932, e 1933 custa Fr. 12.—
sviss.

// XXX NOTE: ci esset li marca original de págine -5-

// Nov editiones {{{2
=== Nov editiones

Noi es informat que pluri libres es in preparation in divers landes: In
ANGLIA, un grammatica in anglés; in DANIA, sr. Federn elabora un complet
lexico de Occidental quel ja es in parte redactet; in SVEDIA, on elabora
li Sved-Occidental lexico; in SVISSIA, sr. Ritter just perfini un
grammatica italian, quel va esser printat con li apoy del
Occidental-Buró de Chapelle. In FINLAND, sr. Tattari va editer un libre
de aprension por Finlandeses. In JAPAN on anc prepara un librette pri
Occidental.

Noi peti omni autores atender ancor quelc témpor por li edition, nam
CELIA just fini su exploration pri li mollat lítteres. Li resultates del
votation va esser publicat sive in Cosmoglotta sive in
Cosmoglotta-Informationes.

// Congresse 1935? {{{2
=== Congresse 1935?

Cosmoglotta Nr. 99 anunciat li proposition del gruppe de Vienna
organisar li 1-im congresse in ti cité in 1935. Ma poy arivat oposition
de pluri láteres, principalmen del Germanes quel ne posse partiprender
pro li taxe de 1000 RM imposit a omni viagero eant a Austria. Si li
duesim congresse va evenir in Svissia, li Svissianes va renunciar a ti
de Vienna. Li question va do dever esser studiat. Nor letores va esser
informat strax pos un decision del Senat del Occidental-Union.

// Cronica {{{2
=== Cronica

// Anglia {{{3
==== Anglia

In li grand jurnal «Morning Post», sr. G.A. Moore pos har
monstrat li principies de Occidental fini per ti atestation:

____
I would add that I am an old hand at the Interlanguage game, having
passed successively through Volapük, Esperanto, Idiom Neutral and Ido;
and have at last found peace and quiet in Professor de WAhl's
«Occidental».
____

Nov adresse: Noi informa nor coidealistes que li secretario de «The
Interlanguage of Great Britain» es nu:

Sr. E. Biddle, 9 Durban Avenue, Christleton, CHESTER.

Nov postchec-conto: Por li payament de Cosmoglotta e de omni
lítteratura, li Occidental-Buró, Chapelle (Vaud), Switzerland apertet
sub ti nómine un postchec-conto in Anglia: LONDON S.B.D. Nr. 18{nbsp}363.

// Austria {{{3
==== Austria

Li Mitteilungen de Hoerbiger-Institut, in su numeró de januar 1935,
publica un articul propagativ por Occidental. Ti «Mitteilungens», quel
es redactet de sr. E. Pigal, director del Central Oficie del
Occidental-Union, oferta ad ultra alt interessant articules pri
astronomie e geologie. Noi recomanda vividmen ti revúe a omni
coidealistes (Adresse: Ehamgasse 40, Wien XI). Precie por 3 successiv
cadernes: 8 öS.

Li principal articules es sequet de un resumate in Occidental. Ti
publication constitue do li unesim prova de penetration de nor lingue in
li scientific circules.

// Brasil {{{3
==== Brasil

Un Esperantist de Rio de Janeiro traductet pluri documentes de
propaganda por Occidental in lingue portugales e distribuet it al
conosset interlinguistes.

// Francia {{{3
==== Francia

Pro que li adresse de sr. de Guesnet ne plu es citat in Cosmoglotta,
alcunes credet que nor amico desertet! To es un erra. Sr. de Guesnet es
sempre activ e devoet. Si li Buró de Chapelle, apertet in chec-conto in
Francia, it es pro li comoditá del payamentes. Tamen, sr. de Guesnet
informa li membres frances que ili posse sempre payar al sequent
adresse: L.M. de Guesnet, 83 Rue Rochecouart, PARIS 9-e.

Postchec-conto: PARIS 26{nbsp}437.

Un articul propagativ pri Occidental, scrit de sr. Gilbert W., aparit in «La
Dépêche du Centre», li 11 nov. 1934.

// XXX NOTE: ci esset li marca original de págine -6-

Li Association Proletari Interlinguistic, quel propaga Occidental in
socialistic circules, publicat un folie volant in quel it da su statutes
e exposi li principies de nor lingue. Por omni informationes pri A.P.I.
adressar se a: G. Poujet, ISLES s/Suippe (Marne), Francia.

// Germania {{{3
==== Germania

// XXX TODO Confirmar ca "chac lude" es tipperra vice "chac-lude":

«Der Deutsche Occidentalist» publicat in su numerós del 1 novembre,
del 15 novembre e del 1 decembre un important studie pri li terminologie
del «chac lude» e «li provenientie del Germanes in Bohemia».

Adresse: J. Quensel, GUNTHERSLEBEN über Gotha, Germania.

// Svedia {{{3
==== Svedia

Noi recive sempre li circulares mensual del Svenska
Occidental-Förbundets. Noi solmen regreta ne posser comprender les pro
que ili es redactet in sved lingue. Li numeró de novembre 1934 publicat
li statutes del Societé. Li numeró de januar esset consacrat al necessi
informationes concernent li reabonnament a Cosmoglotta e li
participation al societé de garantes. Nor sincer mersís!

// Svissia {{{3
==== Svissia

Durant octobre mult jurnales del quar lingues national raportat pri li
ultim reunion del Sviss Association por Occidental, indicante li
composition del Comité del Association.

// Tchecoslovakia {{{3
==== Tchecoslovakia

Du grand jurnales publica ho-témpor un curs de Occidental, redactet
de nor activ colaboratores Svec e Podobsky.

-- Sr. J. Podobsky ha finit li manuscrit del nov tchec libre
«Occidental dřuha řec pro všecký» (Occidental, li secund lingue por
omnes), quel va contener li historic evolution del idé in concis
explication, curt grammatica, prov-textus, liste de litteratura e
informationes pri Occidental-movement e organisation.

-- On prepara li edition de vocabularium Occidental-Tchec e Tchec-Occidental.

-- Li 13 februar 1935 esset inaugurat li CLUB OCCIDENTAL de Praha,
presidet de sr. Dr. K. Stastny, Dvorakova 27, PRAHA. Noi recivet li
sequent lettre:

____
Al seniores del redaction e administration de Cosmoglotta,

Ye li ocasion del oficial constitution del CLUB Occidental in Praha, li
subsignat assistentes del assemblé constitutiv prende li libertá,
presentar vos e a omni sviss coidealistes li max sinceri salutationes
junt con desires de bon successe de nor bell lingue Occidental.

Vor sempre devoet,

(Signat) Karel Stastny, A. Stastnà, M. Svecova, H. Malousek, J. Svec, J.
Huberg (?)
____

Cordial mersís a nor coidealistes e bon successes!

-- Articules in jurnales. Noi dismisset un noticie pri nor movement a
circa 100 jurnales tchec e ultra to, yo dat 30 exemplares a li oficial
Tchecoslovac Buro de Pressa, quel liverat ti information a omni grand
jurnales tchec.  Noi ne posse controlar, esque li noticie esset in omni
jurnales publicat, ma secun quo noi posset controlar, noi videt, que
*pluri jurnales insertet it*. Noi recivet un demanda de information
del jurnal «Poledni List». Noi dat al redactor quelc printages e li 14
octobre li dit jurnal publicat un grand articul *redactional* pri
Occidental. Regretabilmen, il atacca Esperanto tre vehementmen, ma to es
ya su personal vis-punctu! Pro que ti jurnal have adminim 100{nbsp}000 e mem
plu mult letores, it sembla, que ti articul adminim va far atenter a nor
lingue. Un altri jurnal tchec, tre expandet, organ del partise
socialistic in Tchecoslovakia, «Ceské Slovo» (Li Parol Tchec) insertet
un curt articul pri Occidental.

// XXX TODO: Confirmar li ortografie de «Skroupova» ci e in altri
// locs.

-- Noi joya dar apart li textu del 1-im numeró del «Occidental-Bulletin»,
mensual, redactet de sr. J. Svec, Skroupova, PRAHA VII, Tchecoslovakia.

// XXX NOTE: ci esset li marca original de págine -7-

// Servicie de librería (Nov precies desde li 15 marte 1935) {{{2
=== Servicie de librería (Nov precies desde li 15 marte 1935)

Occidental, die Weltsprache, brochat Fr. 3.—; ligat Fr. 4.50

Radicarium directiv Fr. 2.50

Wörterbuch Deutsch-Occidental Fr. 2.50

Micri Chrestomatie Fr. 1.50

Ti precies es *afrancat*, do sin augmentation por li postal expenses.

Un *rabatte de 10%* es dat a omni persones quel compra litteratura por
adminim Fr. 10.— sviss. Li rabatte ne es dat por li abonnament por
Cosmoglotta ni sur li ancian colectiones de COSMOGLOTTA.

Li payament deve esser fat in sam témpor quam li comende. Li maxim
simplic es far li comende sur li cupon de nor postchec-contos (por
Francia, Germania o Svissia) o del mandat international. To simplifica
nor labores: li expedition es fat ye li reception del pecunie.

Por Anglia e USA e landes u ne existe li mandat international, ples far
li comende apart per postcarte, con just indication del adresse.

Postchec-contos: ANGLIA: LONDON S.B.D. Nr, 18{nbsp}363. FRANCIA: Paris 1765
46{dot} GERMANIA: Berlin 1683{nbsp}36. SVISSIA: II.1969.

Occidental-Buró, CHAPELLE (Vaud) SVISSIA.

****
LETTRE-BUX: Sr. e Sra. Dr. Nidecker, Basel inviat lor bon desiras de nov
annu per un maniere original: un curt cante in german e Occidental,
nominat: «Canon 1935». Cordial mersí!
****

// Complet lexico de Occidental {{{2
=== Complet lexico de Occidental

Sr. I. Federn, Copenhag, scri nos:

Tre probabilmen it va esser redactet tal, que por li mill max frequent
paroles (secun Graber in «Occidental, die Weltsprache») noi da traduction in mult lingues, e por
li rest noi da definitiones in Occidental self.

Li liste ja esset finit in januar. Nu noi comensa li manuscrite
definitiv quel noi pensa terminar in li curs de 1935.

// Al professores, instructores, docentes, etc. {{{2
=== Al professores, instructores, docentes, etc.

Noi remarcat que li Occidental-movement comprende precipue docentes in
su majorité. Ti fact es tre injoyant pro que Occidental trova in ili su
max bon defensores e su max bon propagatores. In ultra li docentes have
continual relationes con li yunesse, quel, secun nos, deve esser li prim
interessat a nor movement: it have ne solmen idealisme, ma li fide, li
devotion, li tenacitá quel es necessi al difusion de un movement quam li
nor.

Pro to, noi opine que noi deve ja nu pensar pri un organisation
international del docentes.

Secun nor opinion, noi crede que li via a sequer es:

1. Li edition de un revúe pedagogic contenent precipue articules
   cultural, articules concernent li metodes de docentie, li reserches
   pedagogic in li divers landes e anc abundant informationes. Per ti
   ultim punctu, noi vide precipue li medie interessar li landal
   pedagogic revúes a nor movement.

2. Li fundation in futur de un organisation international de docentes.
   Per ti-ci, mult practic realisationes vell esser organisat:
   corespondentie inter scoleros, exchanges de scoleros, viages de
   studie por docentes tra li munde, etc., etc.. Li possibilitás
   practic es ínnumerabil!

SI NOR PROJECTE INCONTRA SUFICENT INTERESSE, li realisation del unesim
punctu vell posser JA NU comensar: Noi vell posser adjunter in comense
un mimeografat parte in Cosmoglotta-Informationes. Si it have successe,
un tipografat revúe va esser editet.

Noi invita instantmen omni nor letores quel have interesse o
suggestiones pri nor projecte benevoler strax interrelater con li
Occidental-Buró de Chapelle.   Lg.

// XXX NOTE: ci esset li marca original de págine -8-

// XXX TODO: Ci esset un linea de separation.
GERMAN-OCCIDENTAL FEDERATION: J. Quensel, GUNTHERSLEBEN ü/GOTHA. GERMANIA

// Mediation de corespondentie! {{{2
=== Mediation de corespondentie!

Esque vu conosse, in fact, homes qui nomina se chac-lusores -- ma ili ne
lude chac? O esque vu ama tis qui lude cartes solmen quam…
spectatores?!

Coidealistes, tamen li situation de Occidental, in cert mode, es ancor
conform a un match de football: 2 x 11 fa li currida e li lucte e 11{nbsp}000
exhorta e aplauda quam spectatores…

Ma li nov sport-movement comensa hodie ja detornar se de un tal monoton
particularitá. Solmen 5{nbsp}000 spectatores -- li altri curre nu self,
gimnastica, jetta li disco o salta trans hagaturas, in curt: ili
practica self li sport!

E nu, solmen realisar lu sam che OCCIDENTAL! Vu questiona in qual
maniere. Noi responde: PER CORESPONDENTIE. Adminim por omni coidealistes
qui domicilia isolat.

// XXX TODO: Confirmar ca «porosi» mey esser «proposi»?:

Fro li German Occidental-Federation yo porosi ti maniere certmen
interessant e sufficentmen animant al USA de Occidental.

Qui vole participar misse strax su complet adresse al signator de infra.
Ti invia poy al unesim un lettre pri un neutral tema actual. Li
destinatario lee ne solmen, ma adjunte su propri pensas. Li duesim
recive li lettre, il acte egalmen. Quam li duesim fa li triesim, tam li
quaresim e omni sequentes. Chascun lee e *scri*! Li ultim rendi li plu
o min completat «brochura» al expeditor e li circulare ea li via «da
capo», ma circummisset es solmen li materiale *nov* por li proxim.

Noi posse comensar sin retarde, HODIE!

Noi besona solmen vor complesent declaration, car coidealist!

Por ne peccar contra li comun custom noi comensa parlar pri li -- tempe.
Li prim tema es do «HIVERNE». Noi demanda vor aventuras hivernal de
omni species desde vor yunesse til li unesim albi capilles… (mey noi
devenir totmen yun). Adplu vu mey notar vor reflexiones serios e
esperantios queles productet in vos li albi campania… durant
ski-tures, chasses, slitt-excursiones o anc al camine. (Ergo, strax
comensar vor amusant sketch!) -- O esque vu have observationes scientific
o tal opiniones pri li tema? O vu vole *traducter* alquicos? Omnicos
es apt, exceptet solmen… ínutil e minutios critica. Vu es convocat al
colaboration, a un colaboration quel forsan posse esser FRUCTUOS anc por
revúe COSMOGLOTTA!

Temas por plu tard:

1. Ad u yo desira viagear?

2. Pro quo yo ama mi profession omnidial.

3. Yo recivet li unesim premie del loteríe! Quo far, yo -- povre??
   (Ya, vu conosse certmen trist racontas pri tal povres, vermen
   «povres»…)

Directiones detalliat recive omni participantes in lettres.

Car coidealistes, vu ama Occidental: ples do prender ti engageament!

[.author]
J{dot} Quensel, G.O.F., GUNTHERSLEBEN über Gotha, GERMANIA.

// Nov adresses o postchec-contos {{{2
=== Nov adresses o postchec-contos

TCHECOSLOVAKIA: Noi peti nor coidealistes de Tchecoslovakia inviar lor
abonnament a Cosmoglotta a:

J{dot} Svec, 2 Skroupova, PRAHA-VII (Postchec-conto: Praha Nr. 9{nbsp}438)

SVEDIA: Nor sved abonnates posse payar lor abonnament a Cosmoglotta al
postchec-conto del «Sved Occidental-Federation», Box 171, STOCKHOLM
Nr. 70{nbsp}315. (Ples atenter ti nov numeró!)

ANGLIA: Por facilmen payar abonnamentes o comendes de litteratura, ples
inviar li summas a nor postchec-conto: LONDON S.B.D. Nr. 18{nbsp}363, con li
sequent adresse: Occidental-Buró, CHAPELLE (Vaud), Switzerland.

// XXX NOTE: ci esset li marca original de págine -9-

// Occidental-Bulletin {{{2
=== Occidental-Bulletin

// XXX TODO: Confirmar «Annu 1» o «Annu I» in omni numerós.

Annu 1.   Praha, li 1 februar 1935.    Numeró 1.

// A nor letores! {{{3
==== A nor letores!

Til nu li Buró de Occidental in Praha per circulares informat nor amicos
pri li Occidental-movement in Tchecoslovakia. Ti circulares trovat un bon
acceptation che nor amicos e nor Buró de Occidental recivet mult lettres
aprobativ. Por posser plu regularimen informar nor adherentes, por esser
in permanent contacte con ili e -- precipue -- por lucrar li bass taxes
postal valid por jurnales, noi decidet editer un gazette,
«Occidental-Bulletin».

Un tre modest gazette, in fact. Ma omni comensa es desfacil. Quo va
devenir nor Bulletin in li futur, *to va depender de vos*, de vor apoy
moral e financial…

Noi deve accentuar ci, que nor bulletin es destinat solmen al
information de nor tchecoslovac coidealistes e al propaganda de
Occidental in Tchecoslovakia. Noi have null pretensiones devenir un
jurnal litterari. To significa, que it ne va esser possibil publicar in
nor Bulletin articules de bell prosa, poemes etc. Ma noi va publicar
sempre con joy curt articules de nor coidealistes, informant pri li
labor fat e particularimen *pri li successes atinget*. Ti ultim genre
de informationes es li max desirabil por nos! Ergo, al labor, al
success!  Li redaction

// Nota del administration {{{3
==== Nota del administration

Li abonnament a nor «Occidental-Bulletin» va custar necos. -- Chascun interessate
va reciver it gratuitmen, regularimen chascun mensu, con exception de
julí e august. Ma noi peti omni nor amicos, prender li crayon e calcular
un pac, quel expenses noi have a far: Li paper, li printería, li postal
expenses, li covertes etc. Noi paya omni ti expenses ex nor propri
tasca. Ergo, si vu trova just, que *noi omnis* deve contribuer al
difusion de Occidental, ples ne obliviar nor bulletin in vor budgete e misser
nos quelc subvention secun vor possibilitá e vor porta-moné.

// Micri Chrestomathie {{{3
==== Micri Chrestomathie

Referat pri li 1 numeró de nor BIBLIOTECA IN OCCIDENTAL ha publicat
sequent jurnales: NÁRODNÍ OSVOBOZENÍ li 9 januar / nro 7 /, NYMBURSKÉ
LISTY li 16 januar / nro 3 / e MLADOBOLESLAVSKÉ LISTY li 26 januar / nro
7 /. Qui ne possede ancor ti excellent libre, ples comendar it strax.
Pd.

// Fine de polemica con esperantistes {{{3
==== Fine de polemica con esperantistes

MLADOBOLESLAVESKÉ LISTY in su numeró 2 del 12 januar publicat in articul
«Druhy konec» / Li secund fine / de c. Podobsky, per quel il cludet li
polemica con sr. Solc. In ti articul c. Podobsky emfasat que Occidental ne es
alquel reformat Esperanto, ma un lingue totalmen diferent, constructet
sur altri principies quam Esperanto. Il demonstrat li naturalitá de Occidental per
comparation del esp. parol «humaneco» con Occidental «humanitá» e publicat
comparativ textus de Occidental e Esperanto. Li printería omisset esp.
circumflexes, pro que it ne possede les.

// PRAGER ABENDBLATT {{{3
==== PRAGER ABENDBLATT

Li jurnal quotidian de Praha, publicat in su numeró 10 del 12 januar un
articul de c. Kolar «Was ist Occidental» (Quo es Occidental?). In ti
articul, pos un introduction historic, c. Kolar accentua li
internationalitá del vocabularium de Occidental e su facilitá por chascun
educat hom. C. Kolar recivet mult demandas de informationes e noi posse
solmen gratular le e desirar mult success a su Central Propaganda-Buró
por li german regiones de Tchecoslovakia in Nyrsko / Neuern / 10.

// XXX TODO: Confirmar notation de «Nyrsko / Neuern / 10» in supra.

// DER KOHLENINTERESSENT {{{3
==== DER KOHLENINTERESSENT

Organ zur Förderung der Interessen des nordwestböhmischen
Braunkohlenbeckens, ferner für Volkswirtschaft, Handel und Verkehr / in
su numeró 1 / 5 januar 1935 / del 55-esim annu-colection publicat in li
rubrica «Litteratura» un referate de sr. ing. Julius Bauer pri
Occidental, in quel il raporta pri nor circulares e lauda, «li bell
entusiasme por li afere»

Pd.

// Curs de Occidental {{{3
==== Curs de Occidental

Occidental-Club de Nyrsko / Neuern / va arangear un curs de Occidental.
Li unesim lecion va evenir li 1 februar 1935. Til nu adheret 8 persones.
Guida c. Rudo Kolár. Noi desira mult success a nor agil coidealistes in
Nyrsko!

rK.

// L.P.O. -- Liga del propagatores de Occidental {{{3
==== L.P.O. -- Liga del propagatores de Occidental

Con joy noi publica li nómines del unesim honor-membres de L.P.O. queles
recrutat adminim 5 nov adherentes:

1{dot} Jan A. Kajš, Brno; -- 2. Rudo Kolar, Nyrsko; -- 3. J. Cordonnier. Noi
mersía sincerimen a ti fervent coidealistes e peti les continuar
ínfatigabilmen lor labor! Ad avan! In li labor por li difusion de
Occidental!

Pd.

// 2-esim numeró del BIBLIOTECA DE OCCIDENTAL {{{3
==== 2-esim numeró del BIBLIOTECA DE OCCIDENTAL

Bentost va aparir li 2 nró de nor biblioteca, editet de sr. J. A. Kays.
Li nov tome va contener un colection de original poemas in Occidental de sr.
Jar. Podobsky sub li titul: LI ASTRES DE VERNE. Ti unesim colection de
ecc.(?) poemas, dedicat al autor de Occidental, sr. prof. Edgar de Wahl, va
esser equipat per du linoleo-gravuras de sr. prof. Ric.Berger. On posse
comendar it ja nu.

// Quaresim reunion de occidentalistes in Praha {{{3
==== Quaresim reunion de occidentalistes in Praha

Li quaresim reunion de occidentalistes in Praha
evenit li 16 januar 1935. Ulteriori salutationes venit de sres. redactor
Musil, Boskovice, sr. Quensel, Günthersleben e c. Kolár, Nyrsko. Noi
mersía pro ti manifestationes de simpaties e repeti li salutationes
cordialmen. Li reunion decidet, convocar li assemblé constituent del
CLUB OCCIDENTAL in Praha por li 13 februar 1935 in li café «U Nováku»,
ye clocca ott vésp. Noi peti omni nor amicos in Praha, visitar ti
assemblé constituent.

C.O.

// Cassa de propaganda {{{3
==== Cassa de propaganda

Noi atesta har recivet li sequent subventiones: Malousek, Praha, Kc 6.—,
Svecová, Praha: Kc 6.—, Ex Jicín: Kc 17.—, Dr. Stastny, Praha: Kc 2.—.
In summa / januar / Kc 31.—. Summa total til hodie: Kc 238.80.
Cordialissim mersí a omnes!

BdO.

// A nor colaboratores! {{{3
==== A nor colaboratores!

Noi recivet tam mult articules valorosi e mem poemas, que li micri cadre
de nor bulletin absolutmen ne sufice inbrassar ti vast materiale. Ergo,
ples pardonar. C. Dr. Stastny va responder per privat lettres a sres:
prof. Dr. Sommer-Batek, Josef Stádler / Bulteno de la laborista ligo
Esperantista / in Plzen.

Red.

****
Tisk: St. Fechtner & spol., Praha-1.195. -- Odpovedny redaktor: Jos.
Svec, Praha-VII., Skroupova 2.
****

// Cosmoglotta A 100 (1935-01/02) {{{1
== Cosmoglotta A 100 (1935-01/02)

COSMOGLOTTA, jan-febr. 1935 (Annu XIV.)   No 1 (100)

Cosmoglotta in 1935

Secun li desire de mult letores, desde hodie, Cosmoglotta va aparir in
du editiones:

1. Un edition *printat* quel, in 6 numerós de 16 o 32 págines, va
   publicar solmen articules de interesse *permanent*, it es studies
   linguistic, scientic o litterari.

2. Un edition *mimeografat* con li titul: *Cosmoglotta-Informationes*,
   quel chascun trimestre va dar li novas pri li movement, li
   informationes del Occidental-Union, li adresses, etc., curtmen dit
   li Cronica.

Per ti arangeament, Cosmoglotta printat posse esser conservat sin que un
parte del articules perdi su valore pos quelc témpor.

To explica pro quo li present numeró ne da informationes pri li
movement. Li Cronica es trovabil solmen in li edition mimeografat
aparient in januar, april, julí, e octobre.

Li precie del abonnament al du editiones junt (almen 10 numerós in un
annu) custa quam antey fr. 3.50 sviss.

// XXX NOTE: ci esset li marca original de págine -1-

// Tabloid {{{2
=== Tabloid

Litteralmen, li parol «tabloid» designa in farmacie un medicament tre
compresset. Per extension, ti parol ha esset aplicat, in America, a un
specie de jurnale de quel li formate es micri, ma quel insiste sur li
scandalosi láter del novas local, con abundant illustrationes.

Quande ili ne have real evenimentes a metter sub lor dentes, li jurnales
tabloid invente quocunc, o dramatisa con exageration alquel banal
eveniment. On raconta pri to un amusant anecdote:

Li chef-redactor de un de ti «tabloides», nominat «Li Comet», e quel
hat denunciat li actiones del conosset fripon Caxton, recive de ti-ci un
telefon.

-- It resta vos solmen 6 dies de vive, declara Caxton, si vu ne cessa
vor ataccas contra me.

Li jurnal havente ti vésper poc novas a publicar, explota ti menacie e
apari con un enorm titul in unesim págine: «Nor chef-redactor va esser
assassinat pos 6 dies».

Li sequent die, in li sam clocca, sam avertiment de Caxton, e
omni vésperes li sam menacie es telefonat. Chascun vez, li jurnal
anuncia in flammeant lítteres: «Nor chef-redactor have ne plu quam
5… 4… 3… 2… dies a viver». Li publica es excitat; li policie
deveni febrosi; omnes vole leer li «Comet» quel obtene un success
colossal.

Li fatal die arriva, ma Caxton ne moe; il ne mem telefona, il ha
renunciat executer su menacies. Quo va pensar li letores del
Comet, queles expecta e… postula li conclusion anunciat per un grand
titul nor chef redactor atende li mort. Li publica ne admisse que on
moca it.

Le chef-redactor ne hesita. Il voca un de su oficiates e dante le un
revolvere chargeat: Tene, il di, prende ti arm. Poy, sin esser videt,
vu ascende de exter sur li fenestre de mi buró, e vu tira. Ma
principalmen, cuida ne atinger me… Poy vu fugi per li tot vitesse de
vor gambes.

Tri minutes plu tard, un subit fusilada provoca un enorm emotion in li
tot dom. Li duperíe perfectmen successa; e li sequent die, li jurnale
proclama per gross lítteres: «Nor chef-redactor escapa del mort».

On vendi cent mil exemplares in plu.

// Quel es li max rich scritor de nor témpor? {{{2
=== Quel es li max rich scritor de nor témpor?

Til hodie, on credet que it esset li celebri Edgar Wallace, quel ha just
morit in America, pos har ganiat un million de pounds (25 milliones de
sviss frs).

Ma it resulta de un statistica que mult plu felici es hodie un yun
anglés scritor: Noel Coward. Ti-ci have solmen 32 annus, ma to ne
impedi que il recive ja un revenú de 50.000 pounds, quel libres e pezzes
de teatre aporta le annualmen.

// XXX NOTE: ci esset li marca original de págine -2-

// Internationalitá e regularitá {{{2
=== Internationalitá e regularitá

Li constatation que un lingue international deve esser international
significa que it deve contener quam intrinsic proprietá omnicos quo ja
es international! i.e. paroles, formes grammatical, metodes de
expression, afixes etc. Ma ci eleva se li question: Quo es
international? E pri to li opiniones es fortmen divergent.

// XXX NOTE: li marca original de págine -3- esset in li sequent
// paragraf:

// XXX TODO: Confirmar ca «un int-tá» es «unitá»:

// XXX TODO: Confirmar «ni in Slavic» vice «ni in slavic»:

Que un internationalitá panmundan e mem un tal por li civilisat munde ne
es possibil, proque li civilisation de Asia e Europa es tro diferent,
pri to omnes concorda e de facte til nu nequi ha provat constructer un
lingue sur ti principie. Resta un int-tá europan. Ma anc ti ne es
unitari. Tre rich in Occident (anglo-latin) it deveni sempre plu povri
si on procede de sud-west til nord-ost. Do li término international in
chascun angul de Europa es comprendet altrimen; do it postula un
definition precis. Por exemple paroles quam colectiv, construction,
decoration, expedition es conosset presc in omni europan lingues, durant
que invention, adhesiv, audition es solmen anglo-roman, e proposition,
definition, destructiv es anc comun al germanid lingues, ma ni in Slavic
ni ugrofinnic lingues. Ma certmen tal paroles con minu internationalitá,
ma contenent radicas e sufixes incontrat in altri paroles, e ultra to
facilmen inregistrat in li general regules del lingue, self-evident
apartene al fundament del lingue international. Altri cos es tal paroles comprensibil a
anglo-romanes, ma ne submissibil al general regules del lingue
international e queles
talmen representa exceptiones e ínregularitás desfacil e íncomprensibil
por li altri popules. P. ex. millennie, distraction (in sense de D
Zerstreutheit, A absent-mindness), o tal discrepanties quam acceptar
-ation apu li serie: concepter -ion, decept-er -ion, recept-er -ion,
percept-er -ion etc, vice accepter -ion. E pro quo? Pro li modern
anglo-romanic «acception, sense de un parol.» Tal superflui extrem
romanismes destructe li regularitá e desconcentra li non-romanes. Nam
ultra li postulation de internationalitá, in un lingue international posi se li
postulation de regularitá quam principal factor de facilitá. Quam
conosset, just li íncongruentie de regularitá con li heredat
international tradition ha til nu impedit li victorie del idé tam
gloriosmen inaugurat per Volapük, li altri extrem de quel es Latino sine
Flexione. Tese -- Antitese: Sinthese. Ti sinthese ha serchat
Esperanto, Ido, Neutral, Mundolingue, Novial, Medial e mult centenes de
minor projectes. Ma solmen quande on ha forjettat omni aprioric
postulationes pri absolut matematic regularitá, absolut logicalitá,
absolut fonetic ortografie e altri absolutismes, e comensat laborar
scientificmen con li scope capter ne un ideal fantom, ma un possibil
«optimum», li harmonisation del du adversari tendenties trovat un
elastic solution in Occidental. Elastic in ti sense que it posse evoluer
tam in li direction del pur latinid internationalitá con omni lor
exceptiones
e ínregularitás, quam in li direction de autonom regularitá apoyante se
plu sur li comun pan-europan lingue-materiale. In Esperanto noi vide que
to ducte a du diferent lingues: li asiato-proletaric e li Genevesi
form.

It es clar que, regardat del politic angul, li Angleses e Franceses have
li minim interesse de omni popules pri un lingue international quel in cert gradu es lor
concurrent, quel subfossa lor privilegiat actual position. Li maximal
interesse in contrari have omni micri nationes e li Slavic e germanic
popules. Ma por ili li comun linguistic tresor es mult minu grand quam
por li occidentales. Por ili anglo-frances exceptiones del general
regules constitue un grand desfacilisation del lingue. Ili do postula
quant possibil regularitá, e a ili va junter se omni orientales e altri
exotes.

Adplu on posse constatar un interessant general fenomen in li hodial
evenida: it es li quasi universal tendentie a autonomie e autarchie,
li
elimination de omni extern influenties, ne solmen economic e politic.
Pro li diminuent conossentie e signification del latin, e li inclination
del majorité del mundlinguistes e del publica (e mem linguistes) al
regularitá (altrimen qualmen explicar li íncomprensibil success de
Volapük?) -- pro to it sembla que anc in Occidental noi deve prender in
consideration li general tendentie del munde e evoluer nor lingue
conscientmen in li direction quel have li max grand chances victer.
Occidental ja nu contene suficent comun europan e international formes
ordinat in un tralucid regulari sistema, por ne timer un confession a
rigorós regularitá in grammatica e derivation, e san vigorós autonomie.
Anc noi deve sequer li modern spiritu de omni lingues.

// XXX TODO: Confirmar, ca in fin de ti cite esset «…»:

«In hoc signo vinces»

[.author]
E.W.

// Un strangi númere {{{2
=== Un strangi númere

Li presse europan ha signalat ante poc témpor li extraordinari qualitás
del numeró 142857.

Quande on multiplica per 2 ti numeró, on constata que li resultate
reproducte omni ciffres del unesim numeró: 285714.

Ma to ne es omnicos: si on multiplica ti numeró 142857 per 3, per 4,
per 5 e per 6, chascun vez li six cifres fatalmen reapari.

Finalmen, si on multiplica ti sam numeró per 7, on obtene: 999999!

// Li frequentie del lettres in li munde {{{2
=== Li frequentie del lettres in li munde

Un statistica interessant monstra que li divers nationes ne have li sam
inclination scrir a lor contemporanes.

In Anglia on scri circa 78 lettres per habitant in un annu; in U. S. A.:
67; in Nov-Zelandia: 66; in Svissia:; in Germania: 56; in Dania:
42; in Austria: 38; in Argentinia: 37; in Luxemburg: 35; in
Holland: 31; in Belgia: 30; in Svedia: 26; in Francia: 26; in
Norvegia: 20. Italia, Hispania e Portugal es inter li nationes quel
scri minu quam 20 lettres per habitant.

// XXX NOTE: ci esset li marca original de págine -4-

// Esque li canzones populari es possibil anc in mundlingue? {{{2
=== Esque li canzones populari es possibil anc in mundlingue?

(Continuation e fine)

Anc si noi amplifica nor horizonte, noi trova confirmat nor afirmation,
que li lingue ne constitue li canzon populari. Noi contempla, por
exemple, un canzon de plu vast popularitá, li pastorale conosset in tot
Germania, de quel li textu original es:

O sanctissima, o piissima, dulcis Virgo Maria.

Mater amata, intemerata, ora, ora pro nobis.

Sol li melodie vive ancor che nos. Li orígine mentionat, it es un
medieval latin cantica, es hodie presc ínconosset. Mem li german version
de Johann Gottfried Herder ne es in usation. E forsan minu mentionat
quam Herder es li poete del german textu, con quel li melodie es hodie
cantat e devenit populari, it es Johannes Daniel Falk. Ti poete in li
annu 1816 composit un canzon in 3 stanzas relatent al 3 grand festas
cristan: Cristfest, Pasca, e Pentecost. Chascun stanza comensa per li
paroles «O du fröhliche, o du selige, gnadenbringende…» Pos li
composition del german textu de Falk, ancor un alteration ha prendet
plazza: on ha trovat que li canzon esset cantat presc exclusivmen al
ocasion del Cristfest; pro to on viceat li duesim e triesim stanzas per
du altri, adaptat al Cristfest; e on mem fat ti sam cos con li stanzas
relatent al Pasca e al Pentecost, to es, on adjuntet a chascun ancor du,
talmen que hodie existe in summa 9 stanzas, Talmen anc ci, li melodie
esset li element plu fort del canzon, e perdurat mult alterationes del
textu.

Un tre grand categorie de canzones inbrassa li cantica, li spiritual
canzon. Multi del max bell e favorit canticas o corales es de orígin
mundan. Durant li era del trubadures e menestreles esset li verne del
bellissim canzones amatori, de dansa, curtmen del canzones populari.
Poy, durant li era del reformation, e til hodie, li spiritual poetes e
li compilatores de himne-libres fat li sam cos quo fa in li max eclatant
maniere ancor hodie li Armé del Salvation e altri sectas: ili composit
spiritual textu secun lor besones, e juntet li bell old melodies.

In presc omni casus, li lingue del textu es li element minim significant
e decisiv de un canzon; pro to, noi ne es limitat mem ad europan
canzones; noi posse, por exemple, moer nos tam bon inter negros,
spiritualmen: it suffice cantar un negro melodie, e it es de tot
secundari importantie, si noi prende li textu angles o un version
Occidental. Ples marcar, in li du exemples (Nor canzoniere, NO 2 e 3),
li caracteristic movement del negro musica, to es li curt notes con lor
numerosi repetition.

Pos ti du «negro spirituals» noi vole translocar nos che li botmannes
sur li larg fluvie Volga. Tot altri humore: necos plu monoton, quam li
melancolic cantada de ti rematores, bon adaptat a lor dur e fatigant
labor. Noi audi solmen li scars paroles del rematores, li tappada del
remes e, forsan, li son de quelc (Num. 4. de nor coll.)

Un categorie de canzones, quel posse formar un gruppe apart, es li
himne. Li object de un himne es alquel idé o alquel ideal, quel deve
esser emfasat. Li idistes forsan conosse li Himno ad Ido textu de T.
Sweetlove, musica de W. Heath. Noi ne ancor possede un himne a
Occidental, ma proque ti sorte apartene al categorie del national
himne, noi forsan ganiar un Occidental himne per transformation del textu de
un bell e bon conosset national himnes.

Li max conosset national himnes sin dubita es ti con li famos melodie al
canzon anglés «God save the King», atribuet, ma probabil falsmen, a
Dr. John Bull. Ti melodie ha esset adoptet de Anglia, Svissia a
Germania, e forsan de altri nationes. Svissia e Germania substituet
german textu por li anglés original. Noi confesse que omni ti textus es
de tre mediocri, o mem de inferior qualitá. Tamen forsan un Occidental textu,
con li conosset melodie, vell remediar li cos.

// XXX NOTE: ci esset li marca original de págine -5-

Quant plu alt es li nivelle de ti nov sviss national canzon
«Landeshimne: Vaterland, hoch und schön…»; textu de Carl Albrecht
Bernoulli, musica de Hermann Suter! It ne es excludet, que ti himne va
deplazzar li oficial «Rufst du, mein Vaterland…». Un altri rival,
forsan con minu exterior efect, es li himne de Otto Barblan in li
representation festivale de Calvin. (Un Occidental adaptation del Landeshimne
de Suter es num. 5 de nor colection.)

Yo vole nu finir mi curt remarcas pri li possibilitá de Occidental
canzones populari per du specimenes de poemas bon conosset al
coidealistes. Sin li pretension har furnit un melodie definitiv o mem
destinat devenir canzones populari, yo adjunte simplic melodies, quel
posse esser cantat con un tre simplic o mem sin acompaniament. (Nor
canzoniere, num. 6 & 7.)

Li prim specimen es un adaptation del poema «Al la lingua materna» de
Gudench Barblan. Li Occidental version es de A. Creux, quel substituet li
titul per «Li romantch Ladin».

Li altri, «Un pine sta solitari…», es un version Occidental del poema de
Heinrich Heine: «Ein Fichtenbaum steht einsam…», fat de E. de
Wahl. In li du compositiones, null complication: simplic, forsan mem
primitiv melodie, simplic e facil o mem null acompaniament, to aplana
max bon li via al perception e per to al popularisation.

Noi posse deducter, ex nor observationes, li consequentie, que li lingue
del poema ne sempre constitue un impediment al popularitá de un canzon.
De to noi posse afirmar li possibilitá del canzon anc in mundlingue. Nor
scope advere ne es li propagation de canzones; certmen ti ci vale esser
cultivat, ma quam mundlinguistes noi ne considera to quam nor specific
scope. Noi do ne va lansar canzones per omni precie, mem con inferior
textus; nam nor scope ya es propagar un mundlingue tam perfect e util
quam possibil. Pro to, noi verte li problema, it es: noi usa li canzon
por propagar nor lingue. Noi crea modellic textus e usa melodies plesent
por popularisar nor lingue. Ma nor textus deve esser tal, que noi ne
deve hesitar cantar les publicmen pro timore esser risibil.

It es clar, que noi va continuar nor colection. Curt remarcas, queles
sembla necessi, va esser insertet in li folie self. Forsan va presentar
se ocasiones, quelcvez dar referenties e curt caracteristicas in Cosmoglotta.

[.author]
Dr H. Nidecker (Basel)

// Li 5 principal preceptes de buddhisme {{{2
=== Li 5 principal preceptes de buddhisme

.Anglés:
1. Not to kill or even injure any sentient being,
2. not to steal,
3. not to commit adultery,
4. not to lie or use any manner of improper speech,
5. not to use intoxicating drinks.

.Occidental:
1. Ne mortar o mem vulnerar sentient ente,
2. ne furter,
3. ne adulterar,
4. ne mentir o usar alquel índecent parlage,
5. ne usar toxic trincages.

// XXX NOTE: ci esset li marca original de págine -6-

// Illogism {{{2
=== Illogism

Ínmancabilmen, quande yo parla a persones cultivat pri li necessitá de
un lingue international, lor unesim instinctiv response es:
«naturalmen, un lingue auxiliari unic es un urgent necessitá, ma pro
quo ne mi lingue matrin posse luder ti rol?». E si mi conversator es
anglés, il allega li íncontestat hegemonie de anglés, su extraordinari
facilitá grammatical, etc. Si mi conversator es francés, il strax fa
memorar que su lingue esset sempre li lingue diplomatic de Europa; si
il es german, il emfasa que german es hodie li max usat in li circul
scientic, etc. Brevimen dit, chascun popul es persuadet que sol su
lingue es destinat reunir li Europanes dividet. Li patriotisme veni
sempre falsar un judicament e va sempre impedir un acord pri li lingue
selectend. Nequande li altri popules va accepter inclinar se avan li
selection de un lingue national, precipue ne in un epoca quande li
patriotismes es exasperat.

Ancor in ultim témpor, un grand diale del Svissia frances publicat, in
unesim págin, un articul por combatter li idé del lingue artificial. Si
vu vole un lingue international, it dit, vu deve far adopter francés, ja
conosset sur li tot terre, pro su clartá, su limpiditá, queles fa de it
just li lingue ideal por li commercie, li scienties, etc.

Cose extraordinari: in li sam numeró li redactor publicat un long e
vivid protestation contra un circulare de un firma del german Svissia;
con indignation il citat li erras de lingue contenet in ti circulare e
finit su filipica per ti admonition: -- Per quel jure vu mutila nor
bell lingue? -- Per quel jure? yo pensat. Per li jure que li firma
seque li consilie del unesim págin del sam jurnal e comensa usar francés
quam lingue international!

Nam li partisanes de un lingue national exige alquo impossibil, ili
imposi un idioma plen de irregularitás, quel on ne posse vermen usar
ante mult annus de studie; e in sam témpor, ili ne admisse que li
extranos fa erras in li usation de ti lingue! Mult plu perspicaci esset
li linguist Michel Breal quel refusat a su propri lingue francés li rol
de idioma auxiliari: «Quande it va luder ti rol,» il dit, «it va perdir
su finesses; li usation international tende sempre simplificar e
regularisar un lingue, su grammatica, su pronunciation, etc. Finalmen,
it va devenir un altri lingue, quel ne plu va esser francés, ma un
specie de europan. Per ti rol, francés vell mult plu perdir quam
ganiar.»

Esque li adoption de un lingue ja regularisat quam Occidental ne vell
esser plu avantagiosi por li franceses self?

// XXX NOTE: ci esset li marca original de págine -7-

Quande yo parlat pri ti questiones a mi vicino, quel es professor de
anglés, il strax objectet me:

-- Esque vu ignora que anglés es ja usat sur li tot terre? Li question
mem ne posse posir se: omni popules deve adopter anglés quam lingue
International.

-- Bon, yo respondet, vi un circulare quel deve esser dismisset a mult
firmas de U. S. A. Esque vu benevole traducter it in pur anglés?

Pos un hor de labor, mi colego revenit con su traduction, un poc
embarassat:

-- In pluri frases, yo ne es tre cert que mi anglés es sin
reprocha.

-- E vu studiat anglés durant 7 annus, e vu sejornat in Anglia! Si vu,
professor de anglés, ne posse parlar e scrir pur anglés, qualmen va far
li altri persones quande anglés va functionar quam lingue international,
secun vor desir? Tande un specie de pidgin va vicear li pur anglés, un
pidgin quel va horrificar li angléses self. E li pur angléses, quel ja
protesta contra li evoluet pronunciation del americanes (de quel anglés
es tamen li lingue matrin) va posser protestar sin fine contra li
mutilation de lor lingue in li bocca del extranes. Si li franceses es
indignat quande svissianes german scri lor circulares in francés,
it es self evident que li male va esser li sam con li usation de
quelcunc lingue international.

Li firmas quel deforma anglés e francés in lor circulares possede tamen
secretarios quel es payat pro que ili ha studiat ti lingue seriósmen.
Quo va devenir ti lingues quande ili va esser parlat universalmen de
ne-angleses o ne-franceses?

Mem in Svissia u anglés es obligatori in li scoles secundari, poc
persones conosse tre bon ti lingue sin far sempre erras. Li max facil
lingue national es ancor tro desfacil por li rol de lingue
international.

Nam por bon posseder un lingue national, on deve studiar it durant mult
annus, on deve sejornar in li land respectiv. Ver migrationes va do
esser necessi!

// XXX NOTE: li marca original de págine -8- esset in li sequent
// paragraf:

Contrarimen a ti situation, on deve emfasar li extraordinari facilitá de
un lingue quam Occidental. Mem pos 4 annus de studie de anglés, yo es
ancor hodie íncapabil parlar e scrir ti lingue sin sempre consultar li
dictionarium e sin far subrider mi auditores o letores; ma solmen pos 2
mensus de studie de Occidental, yo posset usar it sin alcun erra o
hesitation e tamen esser comprendet tam facilmen quam per mi anglés. In
Occidental li erras e deformationes ne es timend pro que li lingue es ja
regularisat e reductet al extrem simplicitá. Credente far me plesura,
sovente mi corespondentes de extrania scri me in francés, ma in qual
francés! E indignat, yo deve responder les: Ples ne plu scrir me in mi
lingue matrin; scri me in Occidental, o mem in Volapük; to va esser
plu facil por vos e por me… minu penibil. Yo ama mi bell lingue
francés e just pro ti amore, yo espera que nequande it va servir quam
lingue international.

[.author]
R{dot} Bg.

// Li orígine del ski {{{2
=== Li orígine del ski

Mult persones crede que li ski es un invention recent e que it origina
in li… daube de tonel!

In realitá li ski es li max ancian sport.

Desde un epoca tre lontan, on practica li ski in Svedia. Alcun autores
pretende mem que it existet ja in li epoca prehistoric. It es exact que
li mitologie scandinavian parla pri it. Apu li deos del foy, del aqua,
del ligne, li ancian scandinavianes hat plazzat ti del ski. Ti deo del
ski nominat se Uli. Pluri nómines de regiones comensa in Svedia per ti
du síllabes: Ultuna, Ulevi, e mult altres. Li Svedes conclude de to que
li ski origina in Scandinavia.

Forsan ili es rect, nam in omni casu li ski ne posset esser inventet in
Italia o in Africa! Ad ultra on ha trovat in li provincia de Upland un
petre runic portant, gravet, li image de un skiator.

Li form del ski ha mult evoluet. Li actual proveni de tri formes
primitiv. Li unesim es ti del ski arctic, venit del ost. Li du skis,
quel esset egalmen long, esset covrit in prim de un pelle plu tard
desaparit e ne havet canalatura. Li secund orígine es li ski nordic,
scandinavian, de quel li levul pezze es plu long e cavat de un
canalatura ma ne munit de pelle; li dextri pezze esset generalmen plu
curt ma munit de pelle. Li skiator glissat sur li max long, durant que
li dextri
servit dar li propulsion.

In fine, on trova ancor li ski meridional de quel li du pezzes es
egalmen long e quel have ni pelle, ni canalatura.

Nor ski actual aparit ante circa annus, per combinationes del tri
precedentes.

Li longore ha mult variat: Li ultim skis nordic, constructet circa li
annu 1880 havet 3,20 m por li levul ped e 2,40 m por li dextri. Li ski
meridional, plu modest, havet solmen 2,30 m ma li largore esset 15 cm.
Li ski arctic esset tre curt, ma presc tam larg quam long.

// XXX NOTE: ci esset li marca original de págine -9-

// Li orígine del teatre del marionettes {{{2
=== Li orígine del teatre del marionettes

Li nómine de marionette es un diminutive del francés personal nómine
Marion quel self es un diminutive del feminin Maria.

Li autor de ti charmant teatre, quel amusa li infantes e mem li adultes
desde pluri generationes, es Lemercier de Neuve-Ville, nascet in 1830.
Li figuras, quel il creat in prim por amusar su infante malad, esset
nominat «pupazzi», secun un italian expression.

Por actionar su «pupazzi», Neuveville mettet su manu in lor robe e fat
moer lor brasses e lor cap, durante que il recitat li micri poesies quel
il composit, con mult esprit, specialmen por ili.

Alcun amicos del marionettist consiliat le monstrar avan li publica su
micri teatre. Li unesim representation evenit in un grand banquett, u it
incontrat imens success. Incorageat per ti unesim presentation,
Neuveville consacrat su activitá a su puppes e bentost devenit celebri
in li tot munde.

Til tande, li teatre de marionettes esset ludet per li classic actores
del comedie italian: li joyós Guignol li medico, li gendarme, li sever
judico, fi astut Colombina, etc. Ma Neuveville creat nov actores quel il
animat de su genie.

Plu tard Gaston Cony heredat li colection de marionettes del gloriós
autor e renovat li teatre del infantes. E, desde ti témpor, li
marionettes ha devenit li principal plesura del micres e anc del
grandes, quam pruva nor ultim ilustration.

[.author]
(Ex «L'écolier romand.)

// XXX NOTE: ci esset li marca original de págine -10-

// Qualmen li Cunicul dupat li Balen e li Elefant {{{2
=== Qualmen li Cunicul dupat li Balen e li Elefant

Un die, li Cunicul amusat se saltar sur li sand, hop! hop! hop!
quande il videt li elefant e li balen in conversation. Li Cunicul celat
se detra li arbustage e escutat les quande ili just complimentat se
reciprocmen.

-- Oh! compatre Elefant, dit li Balen, vu es li max potent de omni
animales quel vive sur li terre, e yo, yo es li max potent del animales
vivent in li mar. Si vu vole, noi vell posser associar nos e guvernar
omni altres. Nequi vell posser resister nos.

-- Tre bon, tre bon, compatre, dit li gross Elefant, to conveni me
completmen.

Ma compatre Cunicul nequant havet li invidie esser guvernat de ili. It
serchat un gross cord tre long, poy il prendet un tambur e celat it in
li arbustes. Tande il marchat sur li plage til que il incontrat li
Balen.

-- Oh! compatre Balen, il dit, vu es tam fort, ples servir me un vez.
Mi vacca ha infundat se in li slamm, lontan de ci, e yo ne posse retraer
it; ma vu, quel es tam fort e gentil, esque vu vell benevoler far it?

Li Balen esset flattat del compliment e dit «yes» immediatmen.

-- Nu, dit li compatre Cunicul, yo va ligar a vor caude li extremitá de
ti cord, li altri extremitá a mi vacca; e quande omnicos va esser pret,
yo va tamburar. Tande it va suficer que vu trae tre fort, nam li vacca
es infundat tre profund in li slamm.

-- Bon, dit li Balen, vu posse fider me; yo va retraer it, mem si it
vell esser inmerset til li cornes!

Compatre Cunicul ligat li cord circum li Balen e saltante, hop! hop!
it vadet trovar li Elefant.

-- Oh! ples, potent compatre Elefant, il dit, vole vu far me un
servicie?

-- Quo es? questionat li Elefant.

-- Mi vacca es infundat in li slamm, lontan de ci, e yo ne posse
retraer it. Naturalmen to va esser facil por vos; vu es tam fort; e si
vu benevole?

-- Certmen, dit li Elefant, con bontá.

Nu, dit li Cunicul, yo va ligar li extremitá de ti long cord circum vor
trompe, e li altri extremitá circum mi vacca, e strax quande it va esser
pret, yo va tamburar. Tande, vu va traer tam fort quam vu posse.

// XXX NOTE: ci esset li marca original de págine -11-

-- Ne time, dit compatre Elefant, mem si ella vell esser tam gross quam
20 vaccas, yo vell retraer la.

-- Pri to, yo es certi, dit li Cunicul, ples solmen ne traer tro fort
in comensa.

Il ligat solidmen li cord circum li trompe del Elefant e curret por
celar se in li arbustes. Ta, it comensat tamburar. Li Balen traet, e li
Elefant anc, e li cord esset tendet tot rigid.

-- To es un vacca remarcabilmen pesant, dit li Elefant, ma yo va tamen
haver it.

E it apoyat su pede contra un árbor e fat un enorm sucusse.

-- Quel afere, dit li Balen, ti vacca es certmen in li fund del terre!

Chascun traet a su látere, ma bentost li Balen sentit se trenat vers li
terre, pro que, chascun vez quande li Elefant traet li cord, it inspulat
it circum su trompe. Li balen devenit tam coleric que it inmerset, pluf!
pluf! li cap adavan, tot in fund del mar. Li pedes del elefant esset
raffat del suol e it glissat til li rive. To mettet it terribilmen in
colere e it fat un sucusse tam fort que it traet li Balen ex li aqua.

-- Qui trae me, muit le Balen?

-- Qui trae me, trumpetat li Elefant?

E chascun de ili videt li altre con li cord inspulat circum su córpor.

-- Yo va docer vos quo eveni a tis quel fa considerar se quam vacca,
rugit li Elefant.

-- Yo va docer vos que on ne moca me, muit li Balen.

E ili recomensat traer til quande li cord ruptet se, e li Balen recadet
in li mar con un grand «pluf» e li Elefant recadet sur su dors, li quar
pedes ad supra. E ili esset tam hontosi que ili ne plu volet conversar,
e talmen lor bell projecte fat fiasco.

E compatre Cunicul ridet sol durant un semane!

[.author]
S{dot} Bryant («L'écolier romand»).

// XXX NOTE: ci esset li marca original de págine -12-

// Epifanie sub Francois I {{{2
=== Epifanie sub Francois I

In li tri-rey-die (Epifanie) del annu 1521, li 6 januar, li francés rey
François l, circumat de su tot corte, esset finient un reyal festin.
Omni cortesanes volet just elevar lor cope ye su honor quande il
questionat:

-- Ma, pro quo li comte de St. Paul ne es inter nos hodie por ti festa
del reyes.

-- Majestá, respondet alqui, il ne posset venir pro que il da un grand
festin in su hem.

-- Nu, Seniores, replicat li rey, yo proposi vos assediar sr. Paul e su
festinatores.

Li tot corte surtit, entusiasmat de ti proposition. Un heralde esset
inviat ad-avan por defiar li comte; poy, rey, cortesanes e grand
dignitarios mettet se in marcha tra li strades covrit de nive. Bentost
on ariva avan li dom de sr. Paul.

François l, lansante li unesim bul de nive contra un fenestre, da li
signale del action, e strax li dom es bombardat de bules de nive. Ma li
assediates hat anc prendet lor precautiones. Ili hat colectet in li dom
un amasse de nive, de pomes, de oves, de vegetabiles etc. e ili jetta
omni to tra li fenestres. Li oves aplatta se sur li cranies del
assediantes; li vitres eclata. François l, armat de un pesant baston,
frappa per su tot fortie sur li porta por far aperter it.

In li unesim etage, tamen, li munitiones comensa exhauster se: on lansa
li tri ultim carottes. Li assediates es excitat. Ili usa nu li gross
artillerie: stules, platiles, supieres vola tra li aer, sin tuchar
alqui, felicimen. Ma li mastre del dom, afollat, prende in li foy un
splint inflammat e jetta it ad-exter.

// XXX NOTE: ci esset li marca original de págine -13-

Li splint cade sur li cap de François l, quel crula sur li suol,
lansante un cri de dolore, e evanesce.

Immediatmen li combatte halta. Omnies precipita se vers li rey de quel
li cap es tot sanguant. On transporta le in hasta al palace reyal.

Li mode, in ti epoca, esset, por li mannes, haver long capilles cadent
in bucles sur li epoles. Li rey self havet un del max splendid
capillaturas del land. Tamen, pos ti stupid accident, li medico reyal
devet ciser li capilles.

Li rey esset in prim tre atristat del perde de ti splendid ornament, ma
consolat se rapidmen. Ante li fine de januar, in facte, il posset
constatar que in li corte, in li cité, existet solmen capes sin
capilles… Omni cortesanes, omni nobiles hat decidet sequer li mode
iniciat del rey.

Ma desde que on ne plu portat li long capilles, un compensation devenit
necessi: on lassat crescer li barbe quel on antey rasat!… E to
esset li sol consequenties de un accident quel vell har posset esser tre
grav por li rey e por Francia.

// Li wapiti {{{2
=== Li wapiti

Ti gigant del forestes del Nord es anc nominat cervo del Canada. It have
splendid formes, un cap majestosi, de quel li cornes posse haver un
longore de 1,70 m; ti cornes have sovente 12 til 15 puntes, plu rarmen
16 til 20.

Durante lor crescentie, ti cornes covri se de pelle de quel li wapiti
desembarassa se, frottante li cornes contra li truncs de abietes e de
pines. Ti cornes cade in marte; li nov pare es ja complet in li fine de
august; in ti epoca li wapitis, reunit in grand truppes, vade vers li
sud u ili trova un suol plu o minu liberat de nive e de glacie, e quel
da les li nutriment.

Li customes del wapiti es tre analog a tis del europan cervo, con ti
diferentie que li unesim ne manja durant li nocte. Li adult mascules es
sempre circumat de numerosi cervas, quo, in cert epoca, causa terribil
combattes inter li concurrentes. Ti moment li chassero selecte por
aproximar se al animale quel in altri témpores es tre desfident.
Ma durant li calores sexual li wapiti, dominat per li colere, oblivia su
prudentie e lassa se facilmen surprisar del homes.

// XXX NOTE: ci esset li marca original de págine -14-

It es sempre un spectacul tre comic vider un urs piscar in un rivere,
sin fil e sin pisca-croc.

Li urs selecte li témpore quande bandas de salmones, venit del mar,
ascende li riveres. Alongat sur li ventre, in li herbe del rive, con li
cap directet vers li devenientie del aqua, it inmerse su dextri anterior
patte in li aqua e fa it pret por li action.

Su patientie es sempre recompensat, nam it ha selectet un loc u li
rivere es strett, quo obliga li pisces aproximar se al rive. Bruscmen su
patte eleva se, lansante ad supra un salmon quel recade detra li habil
piscator.

// XXX TODO Confirmar "grappe" (=uve), semblantmen un tipperra:

Un animale minu sagaci vell hastar manjar li repaste. Li urs save
profitar li bon chance e sin erecter se, continua li manovre tam long
quam li pisces defila proxim su grappe. Solmen pos un complet recolta,
it comensa festinar e it gloti omnicos, anc li fin osses del pisces.

// Li perpetui pendul {{{2
=== Li perpetui pendul

Li unesim pendul con perpetui movement ha just esset perfinit con
success de un yun mann del canton de Neuchâtel (Svissia). Li motor es
basat sur li variation rapid del pression del vapor de un gas liquidisat
per tre debil variationes de temperatura.

Li sensibilitá del motor es tam grand que un sol gradu de variation del
temperatura sufice por retender ti marvelosi pendul por 172 hores, it es
plu quam 7 dies. E sempre it va evenir durant ti 7 dies un nov variation
quel mantene li pendul tendet. De to li movement perpetui.

Talmen ha realisat se li reve del horlogeros neuchatelesi per un maniere
simplic e scientific.

Novembre 1934.

// Bibliografie {{{2
=== Bibliografie

Micri crestomatie de Occidental

Sub ti titul, Sr Kajš, printator in Brno, publica un colection de
racontas quel constitue un pur juvel, li unesim testimonie del bell
litteratura de Occidental. Elegantmen printat, ti crestomatie oferta un
abundant recolta de anecdotes, de proverbies, de historiettes gay e
trist, de poemas.

Li plupart del pezzes esset traductet del sved per Sköld, Tjernström,
Richardsson, del francés per Pášma, Siegel, Colas, del tchec per
Podobsky e Kajš, del russ per Kofman, del german per Kajš e Wahl, etc.

// XXX NOTE: ci esset li marca original de págine -15-

Li iniciator e editor de ti delectabil ovre mey reciver nor
gratulationes; il fat a nor movement un charmant donation de Cristmas
1934{dot} Noi joya reciver bentost li duesim libre de ti Biblioteca in
Occidental.

In vende che Typografia J.A. Kajš, in Brno (Tchecoslovakia) e in
Occidental-Buró in Chapelle, Vaud (Svissia). Precie fr. 1.50 sviss, 94
págines.

Katalogo de la Esperanto-gazetaro. -- In Esperanto-«editejo» (t.e.
editoría) de Ant. Prazák, Jablonné n. Orl., («Ceĥoslovakujo») esset
recent editet un «Katalogo de la Esperanto-gazetaro», complita de dr. J.
Takács. Ti catalog have 168 pag. e contene 1) liste de Esperanto-gazettes, 2)
liste de gazettes con constant Esperanto-rubrica o resumé, 3) liste de gazettes
por altri mund-lingues-projectes, (nam solmen Esperanto es mundlingue, li altri
lingues es solmen projectes!) 4) alfabetic liste de urbes, u aparit E.
gazettes, 5) alfabetic registre de landes, u aparit Esperanto-gazettes e 6)
statistica. Ti statistica di, que del comensa del Esperanto-movement, t.e. del
annu 1878, til hodie aparit in tot 1276 divers Esperanto-gazettes in 459 urbes
e 59 landes; printat gazettes 1.005, autografat 261. Ex sequent
statistica on remarca strax, que li «plimulto» (t.e. majorité) de
gazettes esset solmen efemeri, nam 45 gazettes aparit solmen 1 caderne,
488 gazettes travivet solmen 2-8 cadernes, 167 finit su vive pos un
annu-colection, 330 finit 2-5 annu-colectiones e solmen 152 plu quam 5
a.c.

In II. parte «Gazettes por altri mund-lingues» es citat 195 gazettes,
ma ti ci parte ne es naturalmen fat tam precismen, nam mult gazettes
manca. On cita 7 Occidental gazettes, ma ne es citat: 1. Jazyk
mezinárodní, 2. Occidental, 3. The Interlinguist, 4. German
occidentalist e 5. Inter nos 6. Bulletin de Federali.

Tamen it es interessant foliettar in ti catalog e on deve dir que it ne
esset un micri labor. On posse deducter li sequent regul: Plu bon es un
grand e stabil revúe, bon redactet, quam deci o cent gazettes efemeri!
 J. Podobsky (Tchecosl.).

Hermann Tanner

Zehn Jahre Bergführer Kluckers «Herr»

Erlebnisse A.v. Rydzewskis, Naturschilderungen und Anderes. Redigiert,
gruppiert, z.T. verfasst, und herausgegeben von Major Hermann Tanner,
S.A.C. 1. Buch: Anton von Rydzewski ast Künstler. Eine alpine
Bildergalerie in Prosa. Bern: Im Verlage des Liter. -Art. Bureaus, 1934.
119 pp. 1 image. 126/180 mm. Precie: 4 sviss francs.

Ti ovre sta in un cert contrast con ti anunciat in

Hermann Tanner

Zehn Jahre Bergführer Kluckers «Herr»

Erlebnisse A.v. Rydzewskis, Naturschilderungen und Anderes. Redigiert,
gruppiert, z.T. verfasst, und herausgegeben von Major Hermann Tanner,
S.A.C. 1. Buch: Anton von Rydzewski ast Künstler. Eine alpine
Bildergalerie in Prosa. Bern: Im Verlage des Liter. -Art. Bureaus, 1934.
119 pp. 1 image. 126/180 mm. Precie: 4 sviss francs.

// XXX TODO: Confirmar cite-signes de «Unsere…»:

Ti ovre sta in un cert contrast con ti anunciat in Helvetia 1933 num.
11/12.: «Unsere Bergführer. Nr. 1: Christian Zippert» del sam autor. Ti
vez, it ne es li ductor quel es presentat nos, ma li «senior», quel
descri su impressiones de migradas e ascensiones in li max imposant
partes del Alpes, principalmen tis del alt Bregaglia, e del valley
Bondasca. In 200 images, pictet ne per li pinsel, ma per li plume,
Rydzewski monstra nos in mastric maniere li ínnumerabil impressiones,
gigantic tam bon quam minutiosi, queles frappa li sentient turist del
montes. Li autor self successa, absolutmen sin exagerationes, captivar
li letor del comensa til li fine; cos tre ínacustomat in ti categorie de
litteratura. Il anc pruva se posseder tre larg scientific conossenties.
Su amor del natura, si mention de avies, insectes, e altri animales, con
li just caracterisation in omni ocasiones, contribue ne poc a dar vive e
calore al altrimen sovent rigid e frigid petre e glacie in quel il move
se.

Sr. Major Tanner, nor conosset pionero del lingue international e un del
fundatores del Sviss Ass. por Occidental ha scrit un ovre altmen interessant e
noi joya posser bentost leer su sequent libre anunciat.

[.author]
Dr. Nidecker

// XXX NOTE: ci esset li marca original de págine -16-

// Cosmoglotta A 101 (1935-03/04) {{{1
== Cosmoglotta A 101 (1935-03/04)

COSMOGLOTTA, marte-april 1935. (Annu VIX.) No 2 (101)

// Some weak points of Occidental summarized {{{2
=== Some weak points of Occidental summarized

Sub ti titul «The British Esperantist» publica in su Nr de februar un
articul de W.E. Collinson, professor de german in Dr Phil., e John
Buchanan, lector de Esperanto, ambi in li universitá de Liverpool. Si ti
articul vell esser scrit per alcun ínconosset esperantist yo ne vell dar
mult atention a it. Ma si to scri un professor e linguist, it recive un
cert póndere. Proque yo conosse personalmen prof. C. quam un simpatic
yun mann, it dole me mult que il ha talmen exposit se, tam per li
ínacustomat agressiv ton, quam per li monstrat ignorantie del materie, e
quel yo nu es fortiat publicmen desvelar.

In li introduction prof. C. scri: «Plu yo regarda in Occidental, plu
«preposterous» (absurd in altissim gradu) apare me su pretensiones
fortmen trumpetat».

Ti comense es multpromessent, si on conosse li pretentiosi
trumpetationes de Esperanto! Li continuation totalmen desilusiona nos
proque it monstra, que prof. C. solmen ha *regardat* in Occidental,
ma visibilmen possede null idé pri li intern spíritu e structura de Occidental,
quo es clar ex su assertion que «li ne-linguist es desconcentrat per li
abundantie de national «complexities» (confusiones) e li linguist per
ne saver quande un plen international parol es admissibil e quande ne.»
Pri quel national confusion prof. C. parla ci, il regretabilmen ne ha
dit, pro to yo ne comprende, quo il ha visat. Quo concerne li duesim
parte, it es clar que un linguist quel *ne* ha studiat Occidental va
errar in quelc casus, proque li definition pri to que es ja
international es tre fluent. Ci Esperanto certmen have li grandissim
avantage, que li linguist con absolut certitá save que ni un sol
international parol es usabil in Esperanto sin special mascarade, li secretes
de quel nequi conosse! Ni linguist, ni profan! P. ex. «convention» deveni
«konvencio» con accentu sur i, ma «action» deveni «ago», «comission» --
«komisiono», «confederation» -- «konfederacio», «direction» mem «direktado, direktejo,
direktoraro»; «director» -- «direktisto», «senator» -- «senatano», ma
«actor» -- «aktoro»;
«patientie» in Esperanto es «pacienco», ma «inteligentie»
«inteligenteco»; «structura»
es «strukturo», ma «reparatura» -- «riparo»; «reparabil» -- «riparebla»,
«respectabil» --
«respektinda»; «rational» es «racionala»footnote:[Li ordinari parol in
Esperanto es «racia». Note del editor digital.], ma «nacional» -- «nacia»;
«celibatu» --
«celibato» (anc «fraŭleco») ma «concubinatu» -- «konkubineco»,
«proletariatu» --
«proletariaro» etc., etc. Plen cáos!

// XXX NOTE: ci esset li marca original de págine -17-

Li cose es ti, que in Esperanto omni ti paroles es sive paroles foren, do
stant exter li structura e derivation de Esperanto (tis quel es simil al form
international), secun § 15 del unesim clave{blank}footnote:[Omni international
paroles es acceptet in Esperanto con Esperanto-ortografie e
grammatical finales a, e, i, o.], sive constructet secun
li fals regules del Esperanto-derivation, quel causa li strangi absurd formes
citat.

In Occidental li cose es fundamentalmen altri: Occidental presc ne have paroles foren
de latin orígine. Li aplastant númere de ti quasi international paroles
es purmen regulari derivationes del radicas trovabil in li Occidental-lexicos,
quo es multvez demonstrat in Cosmoglotta. Ma qui clude li ocules ne
posse vider li realitá, ma solmen su somnie.

Pri li pronunciation prof. C. trova que li sones F eu, D ö, e y {equals} F u es
tre desfacil por angleses, ma li son de eu es trovat in li parol A
early, adplu un diftongal pronunciation vell esser ancor plu desfacil
por ili, e in fact ti son trova se solmen in quelc conosset paroles quam
Europa, neutral, eugenic, in paroles proprimen Occidental it ne es trovat.
Proque y trova se solmen in un serie de principalmen grec scientic e
tecnic paroles, it es necessi pro constructiv rasones e international
scientic aspect. Esperanto p. ex. ne posse far diferentie inter chlorophyll e
chrolophil! Si a quicunc ti pronunciation quel anc trova se in A hymn,
es desfacil, ti mey tranquilmen pronunciar i sin alcun damage, il va
sempre esser comprendet. Esque forsan on deve eliminar li r proque li
angleses presc totmen ne pronuncia it?

Vermen astonant es li conclusion pri li regul del accentu. Quam exemple
es citat: incredibil, visibil, astronomie, «li accentu in queles ne es
conform al usu angles». Ta on accentua: incrédible, vísible,
astrónomy, do quam in null altri lingue! To es un specific
particularitá del lingue A, que li accentu presc sempre difere del
general custom. Postular o expectar in Occidental un accentuation secun A es
naiv. Ma esque forsan li laudat Esperanto accentuation regúlo, nacío, rebúso,
anímo etc es conform al pronunciation anglés o de quelcunc altri lingue
in li munde? Li blamat pronunciation trova se in mult romanic lingues
(li 2 unesims) e li ultim in Russ, Polones, Bulgar e Eston!

Li duplic pronunciation del c es exagerat quam desfacil. Yo peti prof.
C{dot} monstrar me un normal europan person con instruction elementari quel
va leer un placat con anuncies p. ex. CONCERT, CONTINENTAL, PNEUMATIC
quam tsontsert, tsontinental, pneumatits etc! mem in slavic o
ugro-finnic landes! Just lu contrari es ver. On mey monstrar nos un
person ne conossent Esperanto quel vell leer li Esperanto paroles caro, colo,
juneco ne karo, kolo, juneko, ma tsaro, tsolo etc! Quam fort es ti
acustomation mem che old esperantistes es visibil del circumstantie que
ancor hodie presc in chascun Nr de Esperanto-jurnales on incontra pluri c
printat vice k.

// XXX NOTE: ci esset li marca original de págine -18-

Li duplic consonantes che prof. C. es naturalmen un «ridiculous
complication». Nu, 1) li duplic consonantes es obligativ solmen ta u
ili marca li curt pronunciation e diferentie p. ex. inter car e carre,
foliette etc. 2) li permission usar li duplic consonantes, usat in L e
ancor in mult grand europan lingues, es solmen un facilisation in
usation de Occidental. On es liberat del timore pri possibil erras. In Esperanto
just li ínacustomat obligativ acusative sempre ancor producte constant
erras, anc in li revúes e gazettes!

It es vermen strangi que existe persones queles trova li libertá plu
desfacil quam fortiativ regules! Li permisset scrition «colision,
raport» ne es un ruption del principie de internationalitá, proque ne
existe comunitá in ti cose, p. exemple li citat paroles es scrit in S.
Cat. R. e Eston per singul consonantes. Prof. Collinson probabilmen
pensa que omnicos trovat in ALF es international! Ma si to
vell esser ver, tande certmen Esperanto es un lingue ne international, ma
externational!

Li duplic formes del pronómines secun opinion de prof. C. causa «much
innecessary memorising». Yo pensa que ti 6 paroles es memorat in 10
minutes, mem per tre inept persones! Ma just ti division trova se in
omni lingues de Europa.

// XXX FIXME: «a e e», marcar:

Naturalmen denove es citat li tri infinitives ar, er, ir, quo es sive un
complet ignorantie del primari regules de Occidental, proque li a e e apartene
al radica verbal, sive un conscient falsification del factes. Occidental have
solmen un conjugation! Con li sam jure noi vell posser dir, que in Esperanto
li infinitive fini ye ni, li, di, ri, pi, ki etc: turni, celi, vidi,
diri, okupi, indiki, etc!

Un ulteriori ínconossentie de Occidental monstra li assertion que li preterit
in Occidental have li sam form quam li participie activ! Do amat amant!

Li question pri li diferentie del conjunctiv e optativ in Occidental es un poc
íncaut!

// XXX TODO: Confirmar «strangi ne international diferentiation in
// connection con li sam radica»:

In li critica del derivation denove es repetit li cent vez refutat
assertion, que por li diferent sufixes «ie, tá, ore, ess», un sol sufix es
suficent por li idé de un abstract qualitá. Nu, maladie ne es un
qualitá, ma un statu; longore ne es li qualitá esser long ma un mesure
quam long li cose es (it posse esser tre curt). Ma ti logic differentie
quel sentit nor íncult antecessores sembla tro desfacil por li hodial
hom. Esque noi es idiotes? Prof C. adjunte li sequent sententie:
strangi ne international diferentiation in connection con li sam radica
(altess, altore). Nu, noi have: in A highness, height, F altesse,
hauteur, SP alteza, altura, D Hoheit, Höhe, Sv höghet, höjd, Dan Hojhed,
Hoide, Hol hoogheid, hoogte, R vyssotshestvo, vyshina, Tch vysost vysina
etc.

Quant lingues es necessi por prof C. por qualificar un cose
«international»?

// XXX TODO: Confirmar li marcation de ti citate (li cursive ha
// esset mettet in ti edition):

_Sapienti sat._

[.author]
E{dot} WAHL

// XXX NOTE: ci esset li marca original de págine -19-

// Linguistic explorationes -- Pronunciation de «ch» {{{2
=== Linguistic explorationes -- Pronunciation de «ch»

Nor demifratres fortmen critica nor ortografie «caotic», specialmen li
pronunciation de «ch» u noi, pro visual image del parol, conservat li max
expandet ortografie ADFP. Yo va ci examinar li paroles con guttural
pronunciation. Mersí al grand
labor fat de nor German coidealistes, queles dividet inter se li
exception de omni paroles con «c, k, ch» e rubricat les secun lor valore
fonetic, yo es nu in possession del quasi plen stock de ti paroles por
li necessi analise.

Secun nor gramatica «ch» es pronunciat gutturalmen  (i.e. «k'» o «hh»)
ante consonantes, in li síllab arch e in combination con «y».

// XXX NEW: Por claritá, li abreviaturas «d.», «p.d» e «m.d» esset
// expandet in li tabeles e listes, dunc ti-ci su aclaration esset
// omisset:
//
// (In lu sequent «d.» significa derivates, «m.» -- mult, «p.» --
// pluri.)

1. Ante consonantes
** technic (mult derivates)
** Christ (pluri derivates)
** chrysalid
** chrom (mult derivates)
** chron- (mult derivates)
** autochton
** chlor (mult derivates)
** vacht (pluri derivates)
** psychro-metro (derivates)

2. Syllab «arch»
** patriarch (derivates)
** monarch (pluri derivates)
** anarchie (pluri derivates)
** architect (derivates)
** archeolog (derivates)
** eparchie (derivates)
** archaic (pluri derivates)
** archipelag (derivates)
** architrave
** etc

3. Con «y»
** psycho (mult derivates)
** pachyderm
** trachyt
** e quelc poc usat purmen scientic paroles

// XXX TODO: pednote in listun 3 pri li nov ortografie, u «i» es
// usat vice «y».

Li unesim gruppe on posse simplificar in ortografie per elision del
«h», quam in li sudromanic lingues: «tecnic, Crist, crom, autocton» etc.
In li lexicos to posse esser indicat anc tre comodmen per posir li «h»
in parenteses, quo indica que li historic scrition es permisset in
scientic articules: «c(h)lor, yac(h)t».

Li duesim gruppe on vell posser simplificar per scrir «k» vice «c». Advere
to vell fortmen alterar li scritiv image de ti paroles: «patriark,
monarkie, anarkist, arkeologie» etc, ma si un general desir del
coidealistes va esser expresset, to es tolerabil.

// XXX NOTE: li marca original de págine -20- esset in li sequent
// paragraf:

Li triesim gruppe contene presc solmen poc usat scientic paroles. Solmen
«psyche» es sovente usat in li ordinari vive. Si noi ci forjetta li «h», noi
recive bon formes quande ne seque un «e» o «i»: «psycopat, psycolog,
psycose», etc, ma «psycic, psycism, psyciatre» etc sembla ínoportun, tam
pro li image quam pro li son. Anc li substitution de «k»
ne da simpatic formes: «psykopat, psykose, psykic, psykiatre» etc. Li
lingue F monstra ci un interessant exemple: ante «e», «i» on pronuncia li
«ch» quam in «machine». Ma un scrition: «psycose, psychiatre» vell destructer
tam li scritiv quam li fonetic coherentie inter ti parent paroles.

It sembla do que noi va dever electer: sive conservar nor criticat
regul de pronunciation, sive substituer k.

Ma nu seque un serie de paroles con ch ante vocales, in quel li
situation es plu desfacil, proque por ili noi mem ne posse dar un plu
minu general regul. Quelc poc paroles quam melanc(h)olie, mec(h)anic,
anac(h)oret etc facilmen posse esser inregistrat in li gruppe 1. Ma li
nu presentat paroles es diversmen tractat in li divers lingues. A e F
sempre scri historicmen, Sp scri qu con pronunciation k. Li lingue I ci
es in avantage, proque ta ch es sempre pronunciat quam k.

In li liste yo ha posit in levul flanc del parol li ciffre del lingue
quel pronuncia sibilant, e in dextri flanc ti quel pronuncia guttural.

// XXX TODO: Confirmar aspecte del original data:

// XXX TODO: Confirmar «chir-agra-omant»:

|===
| Parol                                 | (sh)        | (k)       | (hh)

| trichine (derivates)                  |             | ISFA Sv   | DREst
| machination                           | F           | ASI       | DR
| chimere (derivates)                   | F Sv        | ASIP      | DR
| traché (derivates)                    | F           | AFIPS     | D
| rachite (derivates)                   | F           | ASPI      | DR
| lichen                                | R           | FASIP     |
| chir-agra-omant etc (mult derivates)  |             | AFSIP     | DR
| schist                                | AF          | IP        |
| orchestre (derivates)                 |             | FASPIRD   |
| orchidé                               |             | AFPIS     | DR
| chirurg (derivates)                   | SvSF        | AIS (Sv)  | DR
| cherub                                | SvAF (she)  | IS        | DR
| bronchie (derivates)                  | F           | IASP      | DR
| chinine                               | Sv          | ISFP      | DR
| baldachin                             |             | ISAFSvP   | DR
| chimie (pluri derivates)              | SvF         | IASP      | DR
| schema (derivates)                    | DSv         | ISPFAC    | R
| schisma (derivates)                   | DSvSAF      | IP        |

|===

Li lingue Dan prefere anc scrir e pronunciar k, li lingue Hol vice k
pronuncia in maniere DR.

On vide que li majorité del lingues usa ti paroles con guttural
pronunciation. It sembla absolut ínpossibil trovar un general regul con
conservation del historic scrition (ch).

// XXX NOTE: Duplic negation :( «quelc paroles quel ne have necú
// un pronunciation sibilant»:

Do on nu va dever decider, ca on vole plu sequer li son e tande scrir k
o conservar u to es possibil li scrition ch e pronunciar it sibilant
secun model F, con exclusion de quelc paroles quel ne have necú un
pronunciation sibilant, i.e. li paroles trichine, baldachin, orchestre,
orchidé. Baldakin con k ne evoca dubita, essente de orígine oriental.

// XXX NEW: Por claritá, arabic númeres substitue li romanic in li
// listes:

// XXX TODO: Metter pednote pri li change de númeres romanic a
// arabic?

- Casu 1: omnes scrir per «k»: trikine, makination, kimere, rakite,
  kimie, bronkie etc.
- Casu 2: on scri omnes «ch» e pronuncia sibilant secun regul general
  de Occidental, anc «trichine, lichen, orchestre, orchidé».
- Casu 3: on scri e pronuncia li quar ultim paroles per «k» e li
  altres per «ch» e pronuncia regularimen secun li regul general.

// XXX TODO: Pednote pri pronunciation de hispan «cisma» secun li
// regiones:

Si on va electer un del casus 1 o 2, on va dever ancor decider li
pronunciation de «sch» in li paroles «schema, schisma, schist». Ci li
majorité pronuncia li du ultim paroles «sh», solmen A e S pronuncia
«s» (in S anc scrit «cisma»), do on va dever accepter li pronunciation
«sh». Talmen imposi se li variante 3a, scrir les anc foneticmen, i.e.

- Casu 3a: shema, shisma, shist; o mem
- Casu 3b: skema, skisma, skist.

Essente paroles foren scientic, to ne vell tro fort chocar nor ocul.
Just proque ni un sol de ti metodes es scienticmen prefixat, ma depende
plu de practic vidpunctus e del gust e stilharmonie, yo pensa que in ti
casu vell esser desirabil audir li opinion del max grand publicitá. Do
yo peti ne solmen li membres de Celia ma omni interessat coidealistes
informar me pri lor opinion. It sufice misser un visitcart e scrir sur
it o sur li covritura li numerós, p. ex. «arch, psyk, 3a»,… e
afrancar quam printate. Responder a singul missentes yo ne posse. Ma yo
mersia omnes ja in antey. Ples, ne discussiones e propositiones ma
solmen preferet metode.

[.author]
E{dot} WAHL, Tallinn, Estonia, Eha 10.

// XXX NOTE: ci esset li marca original de págine -21-

// Li leges del dessin infantin {{{2
=== Li leges del dessin infantin

Li sequent articul es li resuma de un libre quel va aparir ho-annu ye li
ocasion del 7-im Congress international del dessin in Bruxelles --
august 1935. -- In ti libre li autor exposi su long serchas, per li
medies de testes, pri li leges a queles es submisset li dessin del
infantes. Ti conclusiones etablisser un nov metode de docentie plu
conform al besones e al psicologie del infantie.

On ha sovente serchat etablisser un metode rational por docer rapidmen
li dessin al infantes. Li metodes oficialmen adoptet del guvernamentes
ha mult evoluet secun li landes. In unesim on ha usat li metode del
modelles litografat quel li eleves devet copiar tam bon quam possibil;
poy ante circa triant annus, on renunciat ti metode del copie por
adopter li dessin secun li natura self. Desde pluri annus, on comensa
cultivar li dessin de imagination in quel li infantes representa quo lor
imagination o memorie dicta le. Talmen, on obtene ovres plu rich e plu
interessant e li eleves posse developar lor originalitá mult plu bon
quam si ili vell dessinar avan un modelle.

Qualcunc posse esser li metode usat, it sembla hodie absolut necessi
conosser li psicologie del infantes, nam tis-ci have un vision
particulari, diferent de ti del adultes. Talmen, on conosse ti tant
important leges desde solmen poc témpor, principalmen desde li studies
del conosset professor austrian Richard Rothe, del italian seniora
Montessori, del german Britsch. Advere it manca ancor un coordination de
omni ti serchas; coordination quel noi just prova far in li libre
anunciat «Le dessin libre» (Li líber dessin), adjuntente mult
contributiones personal fat in numerosi scoles de Svissia e Extrania.

Li sequent studie va certimen interessar omni nor letores, nam omnes
conservat li memorie de lor unesim naiv dessines, o forsan have circum
ili yun infantes quel denove comensa dessinar secun li sam maniere
immutabil. Vidente ti dessines infantin, li adultes subride con
indulgentie, benque ili es chocat del erras evidentissim. On ne deve
obliviar que ti erras es erras solmen por li adult ocules; ma in li
pensa del infantes, li papas monstra un mal voluntá evident a comprender
coses perfectimen clar e logic por lor yun cerebres.

// Li erras in li dessin infantin es partú li sam {{{3
==== Li erras in li dessin infantin es partú li sam

Unesim constatation: li leges del dessin del infantes es li sam in omni
popules. Si vu prende un ovre de un yun japanese, de un yun american o
de un europan, vu constata que li maniere dessinar, special al infant,
es sempre identic, quelcunc es su orígine.

Pro to, nor remarcas e conclusiones conserva lor valore in omni landes e
li metode quel noi va esquissar es valid por omni scoles sin distinction
de rasse o de land.

// Li quar etapes: lineas, superficie, movement, volúmine {{{2
=== Li quar etapes: lineas, superficie, movement, volúmine

Studiante milles e milles de dessines infantin, li prof. austrian Rothe
ha constatat que li arte del infantie seque presc sempre li sam
evolution, quel passa tra quar etapes (fig. 1, 2, 3, 4).

(Image: Fig. 1)

(Image: Fig. 2)

(Image: Fig. 3)

(Image: Fig. 4)

// XXX NOTE: ci esset li marca original de págine -22-

In prim li infant representa omni figuras per lineas (fig. 1). Pos li
settesim annu, it comprende que li córpores have du dimensiones:
longore e largore, e occupa un cert superficie (fig. 2), ma ti dessines
es ancor rigid, li infant ne save curvar lineas por obtener li
movement.

In li triesim etape, pos li 12-im annu, li infant sercha dar a su
dessines li movement. Ancor ínhabilmen it curva su lineas (fig. 3), ma
li figuras ne presenta relief; li infant ne save ombrar les. Li
superficies resta platt.

Finalmen, in li quaresim etape, apari li volúmine, li spessore quel es
obtenet per li ombres e li partes luminosi (fig. 4). Pos har percurret
ti quar etapes, li dessinator es matur por representar omni figuras in
omni situationes de movement e relief. Omni hom passa per ti quar etapes
e it vell esser contrari a su natura saltar súper un etape. On comprende
nu quant fals esset li ancian quel fat dessinar a un infant de 11 annus,
gipsages in blanc con li representation exact del ombres. In ti etá, li
infant interesse se al movement. ma ne al mort sculpturas.

Nor figuras I a 4 representa un plante quam it es dessinat successivmen
in li quar etapes. Naturalmen, por dessinar un hom, un animale, li
infant acte sammen. Vide

(Image: Fig. 5)

(Image: Fig. 6)

(Image: Fig. 7)

(Image: Fig. 8)

por exemple li evolution simil in li fig. 5 a 8 de un hom. Li unesim
representation, quel coresponde al etape del linea monstra advere ja un
superficie quel anticipa li evolution. Ma to es explicat per li facte
que li infant besona un contur de cap por posser includer li ocules,
nase e bocca. On vide que li gambes es fixat directmen al cap!

// Li realisme intelectual {{{3
==== Li realisme intelectual

Exter ti lege del quar etapes de su evolution, li dessin infantin es
submisset a leges conosset desde long témpor. Li max potent ha esset
nominat realisme intelectual (per oposition al realisme visual quel
interveni plu tard). On posse definir it: li infante dessina to quo it
save e ne to quo it vide. Curtmen dit, it es guidat de su intelectu e ne
de su vision.

(Image: Fig. 9)

(Image: Fig. 11)

(Image: Fig. 12)

(Image: Fig. 13)

(Image: Fig. 10)

// XXX NOTE: ci esset li marca original de págine -23-

Por exemple. quande it representa un cap in profil, li yun infant
sovente dessina li du ocules (fig. 9) pro que it save que un cap have
sempre du ocules. It ne comprende que un ocul ne posse esser visibil. E
quande it renuncia li duesim ocul, it es tamen dominat del sam lege per
un altri maniere: it representa li ocul videt de facie in un cap videt
de profil (fig. 10); o it dessina li chapel súper li cap por posser
completar li cap quel it conosse quam rond. Quande it dessina li gambes.
it fa les completmen separat til li trunc (fig. 11) durant que
visualmen, li superior parte de un es sempre recovrit del altri (fig.
12). Si it dessina un cavallero, pro li sam rasones it representa li du
gambes avan li córpor del cavalle, savente que un hom have sempre du
gambes. On vide que sempre li realisme intelectual domina li realisme
visual. Solmen plu tard e poc a poc, li vision exact victe ti erras
tenaci.

Altri exemple tre interessant de realisme intellectual: Quande li yun
infant comensa dessinar domes, tre sovente it representa 3 facies
visibil (fig. 14) quam si it vell vider

Fig. 14

Fig. 15

Fig. 16

Fig. 17

li dom de 3 punctus de vise in sam témpor, e chascun láter es dessinat
con su tegment videt de avan, talmen li facies A B del tegment sembla
separat del principal facie del sam tegment. Ma ti separation ne choca
li infant.

Plu tard li yun dessinator percepte que li puntes del tegment deve
junter se, ma ne possente renunciar li triesim latere quel tamen it ne
posse vider, li infant dessina su domes quam ti del fig. 15.

Ancor plu tard, li observation doce a it que it es impossibil vider plu
quam 2 láteres de un dom in sam témpor e tande apari li dessin del fig.
16{dot} Advere li perspective ne ja es exact. Li paraleles fugient vell
dever aproximar se. To veni solmen pos que li eleve ha esset instructet
pri li leges del perspective (fig. 17).

// Lege del projection horizontal {{{3
==== Lege del projection horizontal

On vide do que ti domination del realisme intelectual ducte li infant a
adopter pluri punctus de vise in li sam dessin, exactimen quam es usat
in li dessin tecnic o geometric per li metode del projectiones
(elevation, plan, profil).

Si, por exemple, li infante vole dessinar domes apu un rute, it
representa ti rute videt del ciel pro que to es plu facil por it (fig.
18).

It ne conosse li arte del perspective quel permisse far fugir ti rute
per diminution progressiv de su largore; do it representa it quam un
band de sam largore, quam on es acustomat vider it sur li cartes
geografic.

Ma to ne impedi li infant elevar su domes perpendicularimen sur li bord
del rute. Dessinar li domes altrimen es impossibil por un infant quel es
acustomat considerar les per lor facie e ne videt del ciel.

Ti solution es in fund tre natural. Li pruva es que li ancian Egiptianes
ante 40 annus, in li apogé de lor civilisation ne trovat un altri medie
por representar lor constructiones sur lor monumentes o sur papire.

// XXX NOTE: ci esset li marca original de págine -24-

Fig. 18

Fig. 19

In li fig. 19. noi da un altri interessant exemple de change de punctu
de vise. Li yun dessinator ha representat li table videt de supra,
rectangulari, nam li perspective es tro desfacil por it. Ma savente que
li dineantes eleva se perpendicularimen al bord del table, it ha aplicat
les contra li suol, exactimen quam li precedent dessinator ha cuchat su
domes perpendicularimen al rute. (Li platiles es dessinat avan chascun
dineante.)

// Lege del automatisme {{{3
==== Lege del automatisme

Li lege del realisme intellectual e su consequentie li lege del
projection es constatat solmen in li prim yunesse; pos li etá de 12
annus, on remarca it ancor solmen in li ovres del retardates.

In revancha un altri lege mult plu potent domina li tot infantie con
tenacitá: quande li infant ha trovat un maniere representar un cos, it
repeti it automaticmen, sin change. Vide exemple li fenestre del fig.
16, li infantes del fig. 26, li abietes e li pales de barriere in li
fig. 27. Sur li tegment, li infant dessina omni tegules distinct e tot
simil, sin obliviar un sol. In realitá li tegules presc ne es visibil
quande on regarda un dom de circa 10 metres. Si li infant dessina les
malgré to, it pro li du leges de realisme intelectual (it save que li
tegules existe) e de automatisme (omni tegules es dessinat quasi
automaticmen).

In presc omni dessines de infantes, che omni popules, li lege de
automatisme posse esser constatat, mem pluri vezes in un sol labor.

On posse dir que ti automatisme instinctiv es li max grand ínamic del
progress in li arte dessinar. Per repetir li sam motiv machinalmen, li
infante satisfa se facilmen e oblivia observar li natura quel es sempre
divers.

Sovente on ha serchat de u veni li potentie del automatisme; nor
opinion es que li scritura es li grand culpabil. In li scritura, on doce
al infant far omni su A tot simil, omni su B tot simil, etc.; e pro que
it scri mult plu quam it dessina, tot naturalmen, it considera li dessin
quam un specie de scritura, in quel li motives de sam signification deve
esser exactimen simil. Por verificar ti explication, it vell suficer
docer a un infant solmen li dessin, ma ne li scritura, condition
evidentmen desfacil a realisar. Solmen li popules prehistoric ha
dessinat sin scrir e it es remarcabil que lor dessines monstra un total
liberation del rutine, it es del automatisme.

Por luctar contra ti rutine che li infantes, li instructor deve sovente
far atenter su eleves; quande por exemple tis-ci dessina un dom, il
recomanda les dessinar solmen tegules, o mem indicar les solmen per
quelc stries apen marcat; il anc recomanda ne dessinar omni fenestres
simil, ma accentuar un o du, e presc efaciar li altres a fin evitar un
monotonie quel deveni rapidmen fatigant. To es contrari al instinct del
infante, ma si on explica le que to es plu artistic, minu infantesc, it
facilmen accepte li observation, nam, quam chascun save, su grand
ambition es devenir rapidmen un grand
artist!

// XXX NOTE: ci esset li marca original de págine -25-

// Lege del inclination {{{3
==== Lege del inclination

Un erra de dessin anc tre tenaci, tam plu tenaci que it es anc debit al
custom del scritura es ti del inclination.

Fig. 20

Fig. 21

Fig. 22

Si vu fa dessinar árbores, domes, etc., a un infante vu constata con
astonament que presc omni verticales es inclinat a dextri. It es exter
dubita que ti deformation proveni del scritura e principalmen del
scritura inclinat nominat «anglés». Li pruva es que tis, quel scri
vertical o inclinat a levul, ne inclina lor domes o lor árbores, o almen
mult minu sovente.

Por comprender ti deformation instinctiv, examina quo vu self fa por
traciar lineas: quande vu tracia un horizontale, vu aproxima li cude al
córpor, talmen es ti linea dessinat plu facilmen. Ma si vu vole traciar
un verticale, vu es quasi obligat alontanar li cude; talmen li manu
seque un arc de circul in li direction vertical, o presc vertical.

On deve anc remarcar que por scrir inclinat, on serra li cude al
córpore, contra que por scrir vertical, on alontana it. Un scolero, quel
scri li tot jorne, conserva su tenentie anc por dessinar. Ti quel scri
inclinat continua dessinar con li cude proxim al córpore. E quande it
tracia verticales, su manu devia sempre vers levul e pro que li continui
aspect de su scritura inclinat falsa su conscientie del verticalitá, it
ne percepte que omni su verticales es inclinat a dextri. Solmen quande
on fa it mesurar li distanties supra e infra til li margine del folie,
it es fortiat constatar li existentie de ti inclination.

Sin exageration on posse dir que li custom scrir inclinat gena li
infantes durant long annus e deforma lor vision.

Ti mal influentie del scritura inclinat es anc curiosimen constatabil in
li repetitiones. Quande li infante repeti un ornament (fig. 20), un
monte (fig. 21), un árbore (fig. 22) it generalmen fa li unesim motive
vertical pro que li instructor just ha recomendat evitar li inclination;
ma in li duesim motive it reacte un poc minu contra su habitual
deformation; poc a poc su motives tende vers li scritura, ili deveni ne
solmen plu e plu inclinat ma anc plu e plu micri, quam li scritura
anglés.

// Lege del utilitá {{{3
==== Lege del utilitá

Guidat de su intelectu e ne de su vision, li infante ne da a omni
elementes real li sam importantie. In su dessines li max important
personages es sovente representat plu grand quam li altres, benque in
realitá su vision nequande constatat un tal diferentie.

Ma ti solution ne deve astonar nos, it es tant instinctiv que on
constata it anc in omni primitiv popules. Mem li Egiptianes representat
lor faraon sempre plu grand quam su guerreros.

Ci it es necessi educar li ocul del infante per li perspective. On deve
docer a it que li homes ne es plu grand o plu micri secun quant ili es
important o ne ma secun quant ili es proxim al spectator o lontan de it,
conform al leges del perspective. On posse far comprender ti regul per
li observation: li telegrafic pales, por exemple, sembla diminuer in
altore e in spessore quande ili alontana se.

// XXX NOTE: ci esset li marca original de págine -26-

(Image: Fig. 23)

(Image: Fig. 24)

(Image: Fig. 25)

(Image: Fig. 26)

Quelcvez ti lege del importantie o del utilitá ducte li infant a
supresser alcun elementes de su dessines. Por exemple, li yunes oblivia
frequentmen dessinar li truncs de lor unesim personages (fig. 5 e 23).
Sol li cap apare e li brasses e li gambes surti men de ti gross cap!

Plu tard, it plazza li brasses sur li gambes (fig. 24). Solmen pos mult
provas, it opine finalmen necessi indicar un trunc (fig. 25), ma ti
trunc es present solmen por posser far surtir li brasses e li gambes;
in facte, li cap continua esser plu important, pro to, it es mult plu
gross quam li trunc.

Li fig. 26 monstra ancor un exemple interessant e frequent de ti lege
del utilitá: it representa 3 infantes lansant bules de nive. On
constata que li yun dessinator dat a su personages solmen un brass, li
altri brass, essente sin utilitá, ha esset suppresset, benque li
dessinator save tre bon que existe sempre du brasses! On vide do que
li
realisme intelectual es quelcvez victet del lege del utilitá.

// Li max bon metode de docentie del dessin {{{3
==== Li max bon metode de docentie del dessin

Noi conosse nu li principal leges del dessin infantin; esque ti
conossentie va esser util por formular un metode de docentie? Certimen!
Li viennesi professor Richard Rothe, quel ha publicat circa 30 libres
pri li dessin e revolutionat ti branche del docentie in mult landes, ha
dit con jure: «ti quel departe del dessin del adultes fa sempre erras
in su docentie; por bon docer on deve in contrari departer del dessin
del infantes».

Antey, e ancor hodie in mult landes, li instructor quel vole docer a su
eleves dessinar líbermen un paisage, un scene con personages, curtmen
dit un dessin imaginat, presenta les un modelle quel il invita les
copiar. On recomanda solmen al eleves copiar tam bon quam possibil;
talmen on obtene immancabilmen un dessin excellent. In realitá, ti
resultates es un duperíe; it es quam si por docer li arte redacter, on
vell far copiar textus al infantes!

Si vu fa copiar un modelle, li infante in facte reproducte it sat bon
sin erras visibil, ma si vu peti it crear un dessin de imagination o de
memorie, it recade in li sam erras, it es denove submisset al leges
descrit antey.

Qualmen do far? Yo self fat mult experienties por soluer li problema e
constatat con mult surprise que in li amasse de opiniones e remedie
proposit, li max bon solution es ti quel esset proposit de un doctor de
litteratura francés, sr. Luquet de Paris, quel, sin har unquande docet
li dessin, solmen per divination o suposition, concludet in su libre
«Le dessin enfantin», publicat in Paris:

____
Li max bon metode es dessinar avan li infant e fante li sam erras quam
it, poy corectente les durant que on explica li rasones del
correctiones… In summa, li professor deve metter se in li plazza del
infant, poy perfectionar se sub su ocules.
____

Tot naturalmen li infant refa plu tard li sam rasonament durant su
labor, it self corecte su propri erras quam it ha videt su instructor
far it. Personalmen, yo constatat que ti metode sempre successa; per it
li infant conserva mult plu bon su personalitá; it ne plu es copist, ma
deveni creator, e su imagination developa se sin esser genat per li
timore sempre errar.

// XXX NOTE: ci esset li marca original de págine -27-

Por finir noi va dar un exemple practic. Noi suposi que li instructor
desira far dessinar a su eleves un paisage imaginat. Li object proposit
es: dessinar un farme in un campania, con grand árbores, campes e un
barriere; in li fund alcun abietes e montes.

Fig. 27

Fig. 28

____
Yo conosse vor customes, di li professor traciante li fig. 27 sur li
nigri tabul, e yo save que vu va dessinar un grand *dom* con
omni tegules, e con ínnumerabil quantitá de *fenestres* bon
marcat (lege del realisme intelectual); yo save que omni pales de vor
*barriere* va esser simil, quam un collection de I in vor
caderne de scritura (lege [del automatisme); yo save que vu va dessinar
vor *abietes* egalmen simil con omni branches simil; yo save
que vor *monte* va similar bosses de camel e que vu ne va
obliviar adjunter un *sole* circumat de su radies, e forsan
anc li lune e li stelles, nam vu save que omni to trova se in li ciel
(lege del realisme intelectual).

Nu, car amicos, talmen on ne dessina quande on es artist. Un artist
vell arangear li coses altrimen. In prim li *farme*, quel
constitue li principal object de vor pictura, ne deve esser plazzat in
li látere. It es plu bon metter it in li medie del paisage; un poc
recula es necessi; un consequentie, on dessina *terrenes*
avan it. Ad ultra li dom simila un caserne o un hospital, ma nequande un
farme! Noi mey far it plu interessant, con *tegment* plu bass
e minu *fenestres*.

Li *barriere* sur vor dessin es mult tro alt; on ne deve
obliviar li just proportiones; it anc ne presenta se bell, con omni su
pales egalmen gross. Plu bon es far fugir it, to permisse agrandar li
max proxim pales e diminuer li max lontan.

Li grand árbor es tro rigid; on deve dar a it un poc movement (do on
prova far passar li infant del 2-im al 3-im etape). Anc li tri
*abietes* es tro simil e tro rigid. Noi mey agrandar un o du,
dessinar li branches differentmen, evitante li automatisme, it es li
paralelisme, e curvar un poc li trunc e li branches. *Li sole*
on supresser sin impediment; nor dessin ne es destinat al covriment de
un almanac!
____

Talmen nasce, sub li ocul del eleves, li fig. 28 o alquo simil.
Naturalmen on recomanda les ne copiar ti figura, ma inventer altri
disposition, evitante li erras signalat. To omniinfantes comprende tre
bon, quam pruva li experientie, e ili labora con mult plu grand plesura
quam si ili vell copiar un modelle.

[.author]
Ric BERGER, +
Secretario del Federation international por li docentie del dessin.

(Reproduction de ti articul es interdit.)

// XXX NOTE: ci esset li marca original de págine -28-

// Li cruce de diamantes {{{2
=== Li cruce de diamantes

[.author]
de Karl Federn. +
Traduction autorisat ex german de Ilmari Federn (Copenhag).

Un gris frigid matin in li proximitá del mare. Lontan trumpet-signales
sonat ex li nebul. Ex li tenui boscage, detra li prate, inter li series
de árbores surtit singul cavalcatores, poy plures e plures in densi
truppe.

Sub li alt ciel jacet li vast, intersectet graminieras de Holland. Li
strade eat gris-blanc sur li long diga; apu it un strie frigid,
obscurimen crispat: li aqua del canal. Sur li lontan diga transversal
cludent li horizonte, un solitari vent-moline fat se vider avan li
nubes.

Li cavalcatores haltat; roncada e tramplada, pian raslada del curasses,
o un cliquettada, quande li cavalles mordet li fuste. Sub li larg
plum-chapeles ocules obscur, mimes transnoctmen fatigat.

Ex li lontanie venit un son, ínsonor e gravi, revenit e revenit; li
terre comensat tremer levimen.

Che un salice haltat sur lor bell cavalles du yun oficeros e regardat
tacente a lontan.

«Darville, mi amíco…», subitmen dit un de ili.

«Yes, mi amíco?»

«Yo desira dir te alquicos.»

«Nu?» Li ton esset amical, ma li ocules regardat intensimen a
lontanie e li pensas volat con ili.

«Audi, Darville!» Il posit li manu sur li brass del altri e regardat
le insistente in li facie. Ti-ci strax devenit atentiv. Ti qui volet
parlar, inclinat li cap, spectat al terre préter li ped-puntes avansat
in li strippes, e dit hesitante: «Yo ne va transviver ti die. Yo save,
que yo deve morir hodie.»

// XXX TODO: Confirmar «??»:

«La Peyroûle, mi amíco, quo tu parla ta??»

«Ples ne replicar. Yo save it. Yo senti it tam cert, quam yo presentit
omni evenimentes in mi vive. Important esset null, anc ne ti-ci. Ma yo
ne vole maner jacent in li mudde por li cornixes. Si tu successa trovar
mi cadavre, fa interrar it. Ples informar mi fratre, li Marques: it ne
va far le mult chagrine, támen it dece, que il mey reciver information.
E ples salutar de me tu marita, Anne de Clamecy, a quel yo esset devoet
in honores, e a tu self mill adíos, e que tu mey viver felicimen!»

«La Peyroûle!»

«Ti ci cruce, quel yo sempre portat e quel es benedit, tu deve dar a
vor micri Suzanne, por que ella mey portar it in memorie de me…»

Il palpat ye su coll e penat extraer li cruz de sub camisol e curasse,
ma il devet lassar to, e al amíco, quel volet impedir it, li replica
esset interruptet del comanda por avansar.

// XXX NOTE: ci esset li marca original de págine -29-

Ili cavalcat quar e quar súper li diga in curt trotte, durant que li
trumpet-signales comensat sonar ye omni láteres e li bruida del cannones
aproximat se.

Vi, de avan un maledition. Li diga sta demolit in fine, infra rumora li
nigri aquas in li vent matinal e súper it ducte ni ponte ni via; cis e
trans es abrupt scarpages. Raslant halta, poy acumulation, saltada de
cavalles retrotraet -- mey esser maledit li ásino, quel ha inviat les a
ci!

Un terribil cracada resona just avan les; li vent-moline supra sur li
altri diga inflamma se. De detra li moline appari micri movent nigri
figuras, hastant along li diga, nu ili deveni plu micri: ili genuposi.
Ex li dens serie de fusiles it fulmina: e cavalles culbuta se e cade,
mannes rasla sur li lapidosi diga o infra in li aqua. Li pállash (sabre)
es ínutil, e con lor revólveres ili posse far necos efectiv.

Li ultim ranges successa tornar. Ili cavalca pesantmen retro con li
ínquiet, evadent cavalles, súper li córpores del cadetes. Li diga es
covrit med cadet cavalles. sanguant homes e armes, li obscur aqua es
rubat de sangue.

// XXX FIXME: Confirmar li verbe mancant in «durant que il se per
// brass e corb»:

Nu ili denove es che li boscage. Ma ja li prates turbulea de foren
infanterie, partú li blu stal-helmes brillia contra les. Alquicos es
missuccessat; ili ne save proprimen; ili retira se along li boscage,
con pállash o tercerol ma de omni láteres sta li picas. Nu un gigantic
picator con barbut visage avansa su pica contra Darville. Ti-ci tira per
li revólvere contra li visage, e falli: tro tard il capte li pállash;
alquicos preterfrappa apu le, li barbut visage glissa dextri préter le e
desappari: su cavall ha fortirat le. Il save: La Peyroûle ha parat li
colp, e durant que il se per brass e corb e espade, il regarda retro e
vide li amíco jacer sur terre con péctore perforat, un brass ancor
strangimen erectet, un deformat rise in li blanc facie, quo sembla
adressat a le. Poy il ja es lontan; tramplant, muient masses avan le,
apu le, detra le; e il self sur li eternimen chancellant, tramplant,
furiant animal, forcavalcante, il ne save ad u.

'''

In tard posmidí, pos long e van pena -- nam un boscage, un diga, un
árbor es quam li altri, e decivez ili credet esser in li just loc, e ne
esset, -- li serchantes veni al sam loc.

// XXX TODO: Confirmar «Plorante il li band»:

Darville salta del cavall e inbrassa li rigid córpore, besa li frigid,
pal facie, sur quel su lácrime gutta calid. Plorante il li band in li
nuca e tira li diamant-cruce de sub li perforat, ruptet curasse e li
lacerat collette. It brillia in li obscur luce, quelc lápides ha
desplittrat per li colp del punte ferrin; ye li fin, glatt ligne e
inter li lápides adhere sangue obscur e coagulat.

Poy, il ordina max bon possibil li vestes del morto, arangea li lacerat
blanc charpe surspruzzat de sangue e mudde, e ili interra le, tam
profund quam ili posse, e planta du bastonettes súper li tomb in li
terre. Ili di un brevi prega, crucea se, poy ascende li cavalles e
galoppa for.

'''

Six semanes poy, quande li canales covrit se med tenui glaciecortice, e
li prates e árbores med gela e nive, li blanc flaggas e charpes
retrofluet sur terre francés.

In chascun quartere, Darville fat leer un messe por li cadet amico; il
misset un curriero al Marquis de Dannefleur, quel avisat le pri li morte
de su fratre junior; e quande il self venit hem a su marita e narrat la
pri li guerre, il aportat la anc li salutationes del amico e raportat la
su morte, e qualmen il hat morit por le.

Ella devenit tre pallid e dolorosimen plorat pri ti nova, e il inbrassat
la e plorat con ella. Nam ambi hat videt in li morto lor max bon amico.
Poy il dat la li diamant-cruce. Ella videt li lesura: «To va nequande
esser reparat» ella dit e besat li memorette. «Il self vell har
meritet it, quel perdit su vive por te.»

Ella circumpendet li crucette al infante; ma pro que Suzanne esset
ancor tre micri, ella reprendet it e gardat it, por que li infante ne
mey perdir o damagear it.

Durant li tot hiverne Darville ne videt su marita devenir gay. Ella
ornat se ye li fest-dies e dansat quande il demandat it, ma benque li
delicat visage rubijat, li ocules spectet melancolic e li manus bentost
pendet fatigat ye su látere.

// XXX NOTE: ci esset li marca original de págine -30-

Ma de to anc li cordie de il devenit pesant e opresset, nam il videt,
que ella ne plu injoyat-se per li amore de le, quam antey.

Quande li aere devenit plu calid e li nive sur li prates fondet se,
Darville comensat metter su armes in bon statu. Tande Anne de Clamecy
imbrassat su marito e dit implorante: «Ne vade de me! Ti ci vez null
La Peyroûle acompania te por protecter te! -- Mane che me! Ples ne
lassar tot sol!»

Il besat la e dit la mult motives, pro quo il devet ear in guerre e
quande li armés departet e li comanda venit de su colonel, anc il
cavalcat vers li Rhen.

Ma il revenit nevulnerat, e ella tenet le imbrassat durant long témpore.

In vésper il audit la pianimen cantar; e quande venit li festa de St.
Martin in hiverne, ella mettet su max lucid robe de silk. To quo evocat
attention, esset, que ella havet obscur ocules e cindre-blond capilles.
In ti capilles ella hat posit perles e verdi folies.

Anc li micri Suzanne hat esset vestit festalmen; ma quande sedente ye
table ella videt su matre tant ornat, ella ancor demandat su cruce, «li
cruce, quel li matre sempre besa», ella dit.

«Vanitari flicca…» ti ci hat just comensat; ye li paroles del
infante ella devenit mut. Un instant plu tard ella stat up, apportat li
crucette e pendet it circum li coll del micra.

«Mei, mei cruce» ti ci dit e ardentmen presset li bocca sur it.

Darville totmen ne hat atentet a omni to; solmen quande il videt li
infant far talmen, li son del paroles queles just hat sonat a su orel, e
li images, queles ili quasi ancor un vez repetit se in su spiritu, e it
semblat le, quam si alquicos jacentat se sur su péctore e presset sur su
cordie til ruption. Il palpebrat med su ocules… su marita regardat ad
infra sur li platil, li infante esset ancor pressent li diamant-cruce al
bocca per su manus ínhabil, durant que un eternitá semblat passat. Tande
li paroles sonat in su orel, queles ella hat parlat ante un annu: «To
il ha meritet, quel ha morit por te!» e ex su péctore venit un penosi
sospira. Su marita ne regardat up; solmen ex su ocules cadet li
lácrimes. Necun parlat un parol, li servitor servit li sequent plate, li
diné finit, e Henri de Darville stat up e pesosimen passuat ex li
chambre.

Li servitores avisat pri tracies de cervos e lupos, ma il ne eat
chassar. Durant dies il sedet e revachat. Ella bonmen videt it, ma dit
necos -- pianmen, presc ínaudibilmen ella fat su labores de menage.

Un vésper il stat ante li porta del dormitoria e audit la pregar alt e
ardent. Il intrat, ella continuat pregar sin circumspecter. Silent il
atendet til que ella hat finit. Quande ella levat se del genús, ella
regardat le; li blond bucles pendet confus circum su ray, infantin
visage blanc e con rubi guancies esset alterat, e il mordet su mustache.
Ella vadet in li chambre a ci e ta e fat se labor ye li coffre de
linage.

«Anne,» il subitmen dit, «quande tu ha confesset li ultim vez?»

Ella manet stante sin mover. «Mercurdí pos li festa del mortos», ella
replicat.

«Yo ne es permisset questionar te, quo tu ha confesset…» il
comensat.

«No, to vell esser un pecca.»

«Ma tu es permisset dir it a me voluntarimen…», ella fat un
movement refusatori. «Si un culpa oppresse te, Anne…»

Ella spectat questionante in su ocules.

«Anne de Clamecy, mi marita, esque tu ama me ancor quam antey?»

«Yo ama te, Henri!»

«Yes! e esque tu ha sempre amat solmen me?»

«Yo ha te amat, desde que yo conosse te!»

Silentie. Poy il dit penosimen: «La Peyroûle ha te amat!»

Anc ella silentiat ante replicar «Pro to il ha morit por te, Henri!»

«Yo save it. Ma yo ne posse viver, si yo ne save, quo yo deve saver.
Esque tu posse jurar a me, Anne, que tu sempre ha amat solmen me?»

«Qualmen tu posse questionar o dubitar?»

«Si yo deve viver, Anne… »

«Yo… vole… jurar… it… a te!»

// XXX NOTE: ci esset li marca original de págine -31-

«Ne talmen, Anne. O tu ha esset fidel, e tande yo vole rular me avan te
sur li terre e far li penitentie, quel tu demanda… »

«Yo demanda null…»

«O tu ne es fidel, tande tu anc posse esser perjuriosi.» Il inflammat
li candeles sur li coffre: «Jura it a me, ye li cruce, quel tu besa,
ye tu filia, jura…»

// XXX TODO: Confirmar cite-signes:

// XXX TODO: Confirmar «qualmen on spondet nos»:

Tande li fémina tremet, e ella dit: «Yo vole jurar it a te… quam tu
demanda it. Ma antey ples escutar me.» Ella volet parlar, ma ne posset.
In fine ella levat li manu e un fingre; ella stat un poc inclinat
ad-avan e tenet li fingre rigidmen erectet; li plicas de su silkin robe
brilliat in li luce del candeles, quande ella parlat: «Tu save,
qualmen noi conosset nos e qualmen on spondet nos; e tu save, que tu
laudat necun, e narrat de necun tam mult quam de tu amíco La
Peyroûle.»

// XXX TODO: Confirmar cite-signes:

«E quande La Peyroûle venit e logiat che nos, silent, quam un, quel
vell posser dir mult, mocaci e támen indulgent contra nos, -- nequande
il mocat te o me, e sempre amicitá stat in su ocules. Sovente il sedet
long témpore silent e quande noi questionat le, quo il pensat, il solmen
ridet e dit: «Nequó».

E tu anc save, qualmen il esset, gentil e tamen dotat med un voluntá,
quel on devet obedir; tu sempre fat quo il te consiliat! Tant fort
esset su voluntá, que il morit, quande il volet morir. Nu, ples audir:
un die il me dit, que ne solmen tu amat me… e yo comprendet, que il
parlat pri se, e yo esset trist pro le. Alor il parlat… ancor mult
a me… e un die il te consiliat ear in guerre, e vu fat it. Qui save
quo il pensat? Tande yo presc credet que il volet tentar Deo…
solmen, quande tu hemvenit, yo comprendet, quo il hat volet!

«Depoy yo es trist pro le e pro nos e plora; e… quelcvez it sembla
me quam… si yo hat amat le… esque tu comprende to?»

Ella hat devenit rubi e pallid; ma il sucusset li cap e dit «Tu ha
nequande narrat me to, Anne. Yo ne posse saver, quo La Peyroûle ha
volet. Ma yo deve saver, esque li infant es mei!»

Ella gemit, ella presc criat.

Darville hat eat ex li chambre, e aportat li dormient infante sur su
brasses e posit la in li lette del matre. Poy il prendet li cruce, de
quel lápides scintillat in li luce, tenet it avan la e dit: «Repeti:
yo jura ye ti cruce, e ye li salute del anima de ti, a quel it
apartenet, que yo esset fidel a te, e yo prega… que ti infant mey
viver e felici,
tam ver, quam it es tui!»

Ella levat li manu, livid, e comensat repetir… ma ella regardat li
infant. e lassat descender li manu, e ne jurat.

Darville expulset un cri e un blasfemie.

«Il ha morit por te, Henri!» Ella clamat.

«Yes, pos har fat, quo ne lassa me viver!»

«Tu vole mortar anc me?»

Ma il solmen fix regardat la e ne dit parol.

Ella jettat se avan le sur li terre e provat capter su manus, queles
ella ne successat alontanar de su cap.

«Ma to omni es passat, ella dit, yo ama te e yo te es fidel! Yo es
felici con te!»

Ma il solmen regardat la fix e obscur e ne movet e ne respondet. Tande
un horrore captet li fémina, e ella prendet li infante e curret ex li
chambre.

Su marito surtit solmen ye li proxim matine. In li castelle il trovat ni
su marita ni li micri Suzanne. Anne de Clamecy hat in fugit con li
infant.

Il esset sol.

Anc Darville ha morit in guerre.

(Li autor de ti emoent raconta, li conosset scritor german Karl Federn,
es li patre de nor colaborator llmari Federn, quel hodie perfini li
complet dictionarium de Occidental).

// XXX NOTE: ci esset li marca original de págine -32-

// Cosmoglotta B 2 (1935-04/06) {{{1
== Cosmoglotta B 2 (1935-04/06)

COSMOGLOTTA-INFORMATIONES

Numeró 2    April-May-Junio 1935.

Apari durant chascun trimestre quam suplement a Cosmoglotta printat

Redaction e Administration: Occidental-Buró, CHAPELLE (Vaud), Svissia.

Precie de abonnament, junt con Cosmoglotta, por 1935: Fr. 3,50 sviss.

// Avise {{{2
=== Avise

Pro que Cosmoglotta-Informationes have solmen un caractere
informativ, que in consequentie it ne posse esser utilisat por li
propaganda, e que de altri parte it es editet in númere restrictet, noi
invia solmen *un* exemplare a chascun abonnate, *mem al duplic
abonnates*. Tamen, si alcunes ex ti ultimes posse utilisar li 3
exemplares e desira reciver les, ples demandar ti numerós al
administration.

// Redaction de Cosmoglotta {{{2
=== Redaction de Cosmoglotta

Ho-annu noi va provar un suggestion fat de pluri láteres; noi va
consacrar chascun del 4 numerós de Cosmoglotta a un tema special:

- Li nr. de may-junio ha esset consacrat al scientie e geografie.
- Li nr. de julí-august va esser consacrat al *linguistica e
  interlinguistica*.
- Li nr. de sept.-octobre va esser consacrat al *comercie*.
- Li nr. de nov.-dec. va esser consacrat al *education e docentie*.

// XXX FIXED: «education» -> «educational»:

De chascun numeró un cert númere de exemplares va esser distribuet in li
circules respectivmen scientic, linguistic, comercial, educational por far
conosser li grand possibilitás de adaptation de nor lingue in li divers
dominias.

Nor letores es petit inviar strax al redaction sive articules relativ al
centres de interesse indicat supra, sive adresses de persones, firmas o
institutiones, quel vell esser interessat por nor proxim numerós
special.

In li proxim annu, noi intente tractar successivmen altri temas quam
arte, musica, sport, bell litteratura, etimologie, historie, etc. si li
nov forme plese a nor letores. Ples comunicar nos vor apreciation.

// Ortografie {{{2
=== Ortografie

Omni lingues, mem li lingues international, presenta alcun casus de
duplic formes. Tamen noi pensa plu bon evitar les max possibil in
Occidental por ne trublar li nov adeptes. Por ne obligar nos corecter li
manuscrites noi peti nor corespondentes usar li sequent formes
sublineat{blank}footnote:[Grass lítteres es usat in ti edition. Note
del editor digital.]
e evitar paroles inter parenteses:

*til* (till) -- *ili* (illi) -- *comensar* (commencear) -- *imens*
(immens) -- *max* (maxim) -- *vez* (vece) -- *brochura* (brochur) --
*pleser* (placer) -- *plesura* (plesur) -- *detalie* (detail) --
suffixe *-aya* (aila o al'a) -- *interess-er* (interessar) pro
interessiv.

Forsan li Academie va discusser pri li superior casus e selecter. Ma til
un decision oficial, noi opine necessi contentar nos per un sol form por
evitar hesitationes. It es recomendat preferer li simplicitá do evitar
li duplic lítteres ta u li internationalitá ne postula les, anc preferer
f a ph, t a th. Ex. Crestomatie e ne chrestomathie; ortografie e ne
orthographie, etc.

// Gerald A. Moore † {{{2
=== Gerald A. Moore †

Noi have li dolore informar nor letores pri li morte subit de nor devoet
colaborator Gerald A. Moore in London. Sr. Beer, del anglés Occidental
Association informat nos pri ti trist nova per un extract de un anglés
jurnal relatent que:

____
Li «coroner» de Paddington apertet un inqueste pri li morte de
Gerald Allen Moore, in li etá de 48 annus, bank-director, quel morit pos
5 dies de ínconscientie, pro har absorptet un drogue contra ínsomnie.
____

// XXX NOTE: li marca original de págine -11- esset in li sequent
// paragraf:

Ti drogue nominat in anglés «dial», quel on posse obtener sin
medicinal permission che omni apotecos, es considerat quam tre dangeros
del
jurnale anglés e ti-ci peti li guvernamentes interdir strax su usation.

Adver sr. Moore hat scrit nos quelc semanes ante su morte que il sufret
pro maladie de cordie, ma noi nequande suposit que il vell morir tam
rapidmen.

// Nor coidealistes viagea {{{2
=== Nor coidealistes viagea

Li redactor de Cosmoglotta va viagear in august a Bruxelles, passante
tra Paris. Is va esser li 4 e li 18 august in Paris, li 11 in Antwerpen
e li 17 in Ostende. Li coidealistes quel posse esser in ti locos in li
date indicat, por conversar un o du hores con le es petit strax scrir al
sequent adresse:  R. Berger, Prof., MORGES (Svissia)

Nor coidealist J. Ritter, Casella postale 55, CHIASSO (Svissia), scri
nos que il intente far pos li 15 august li sequent viage: Chiasso --
München -- Wien -- Budapest -- Belgrad -- Sofia -- Istanbul -- Athen -- Belgrad
-- Zagreb -- Trieste  -- Chiasso. Li coidealistes quel desira arangear con
le rendevú es petit scrir al supra adresse.

// Discos {{{2
=== Discos

Sr. Dr. Blomé de Kristinehamn (Svedia) fat graver un nov disco in
Occidental. Li audition fat in Svissia monstrat se excellent. It pruvat
que null diferentie de pronunciation existe inter li parlantes de Occidental
in li diferent landes.

// Corespondentie {{{2
=== Corespondentie

Noi peti omni nor corespondentes inviar nos, si possibil un copie del
interessant lettres quel ili scri a altri coidealistes. In futur, noi va
publicar extractes ex ili, quande noi va judicar to util a nor letores.

// Carte de membre del Occidental-Union {{{2
=== Carte de membre del Occidental-Union

Noi signala li existentie del Carte de membre del Occidental-Union. Noi
peti li landal federationes comendar it al sede del Union: Ehamgasse
Wien XI (Austria).

// Societé de garantes {{{2
=== Societé de garantes

Li membres del societé de garantes recivet li extracte de contos por
Cosmoglotta 1934, con li budgete por 1935. Vi li duesim liste de
garantes:

[start=24]
. H.D. Akerman, LONDON (Anglia)  38.39.   sv. Fr. 20.—
. J. Podobsky, BAKOV (Tchecoslovakia)   40   sv. Fr. 10.—
. M. den Outer, DEN HAAG (Nederland)   41   sv. Fr. 10.—
. Ch. Kemp, SWANSEA (Anglia)   42   sv. Fr. 20.—

Sincer mersí!

Noi memora que por devenir membre del societé de garantes it es necessi
subscrir adminim un partede Fr. 10.— sviss. Tis qui ja payat lor
abonnament a Cosmoglotta posse completar lor payament por atinger Fr.
10.—. Ili va reciver 3 exemplares de chascun numeró de Cosmoglotta.

// Donationes a Cosmoglotta {{{2
=== Donationes a Cosmoglotta

Sr. Weinberg (Toulon) Fr. 1.50; Willy Mildebrath (Bernau) Fr. 7.—; J.
Ritter (Chiasso) Fr. 1.50; M. Martinet (Rouen) Fr. 0,50; W. Gilbert
(Savonnières) Fr. 2.—; J. Quensel (Günthersleben ü/Gotha) Fr. 6.—; Dr.
W{dot} Klimaszewski (München) Fr. 2.50; Sra Dave Morris (Bruxelles) Fr.
4.50; Dr. H. Nidecker (Basel) Fr. 5.—; sr. G.A. Moore (London) Fr. 7.80.
Calid mersí a omnes!

// Ne destructe li cadernes de Cosmoglotta!! {{{2
=== Ne destructe li cadernes de Cosmoglotta!!

Si vu ne desira conservar old o recent numerós de Cosmoglotta, NE
COMBUSTE LES, in contrari, REINVIA LES al administration por completar
nor colectiones. Sempre on demanda nos ancian annu-colectiones e pluri
es regretabilmen exhaustet. In ultim témpor un de nor abonnates ne
hesitat payar Fr. 15.— sviss por un annu-colection nu exhaustet. In
futur li precies va ancor augmentar.

Sr. J. Svec, 2 Skroupova, PRAHA (Tchecoslovakia), sercha li sequent
numerós de Kosmoglott: 1923/nr. 1, 6/18/; 1924: nr. 5/23/, 6/24; 1925:
nr. 5/29.

Sr. Dr. H. Nidecker, Postfach 193, BASEL 1 (Svissia) sercha li numerós
44-50 de Cosmoglotta.

Ples far ofertas a ti coidealistes!

// XXX NOTE: ci esset li marca original de págine -12-

// Metodes de propaganda por Occidental {{{2
=== Metodes de propaganda por Occidental

On nu posse asserter con maximal certitá que Occidental es identic
con li definitiv form del mundlingue. Ma it quasi floreat quam un
violette in ocult til nu, e noi deve deliberar pri li max apt metodes de
propaganda. Nor forties es tre debil in ti-ci témpore de un paralisant
crise. Noi ne deve secuer li fals metodes de nor precessores; noi deve
usar nor debil forties con cuidosi economie. Noi ne posse expectar que
un ínpartial comité va electer li max bon sistema e introducter it
oficialmen; un bon propaganda es índispensabil.

Si noi recruta interessates queles ocupa se solmen superficialmen pri
Occidental sin aprender e usar it, to es totalmen sin valore, e un
tal efecte de nor propaganda vell esser egal a ti de Esperanto, de quel
solmen li nómine es difuset. To vell esser un dissipation de nor forties
e moné. No, noi deve restricter nos exclusivmen a recrutar activ
Occidentalistes, to es homes queles ocupa se intensivmen pri li cose,
aprende Occidental, abonna nor revúes e usa Occidental in lor
corespondentie.

Ma u trovar tal homes??

Certmen li percentage de homes interessabil por li international lingue
es minimal. It es conosset que li grand majorité de ti homes
queles alquande ha comensat aprender Esperanto, bentost abandona li cose.
Evidentmen un persistent interesse por li mundlingue presupposi un grand
idealisme in combination con un cert special capacitá e inclination al
studie de foren lingues. It es un íncontestabil facte que omni serios
mundlinguistes save pluri vivent lingues; ili es poliglott. Do inter li
poliglottes on va trovar con li max bon resultate ti rar homes inclinat
a aprender Occidental! Forsan on va objecter me que to es un paradox,
pro que on supposi que li poliglottes senti minu fortmen li beson de un
mundlingue quam li
monoglottes. Ma 1) just li polyglottes save que mem li apprension de 3
o 4 foren lingues ne posse soluer li problema del international lingue,
e 2) ci it es por nos principalmen ne li tache satisfar un beson ma
trovar homes inclinat ocupar se ye su plesur pri li cose! Adver forsan
inter 100 poliglottes on va trovar solmen un con mundlinguistic
inclination e li necessi idealisme; ma si on recruta inter li
monoglottes, on va trovar un valorosi mundlinguist ne mem inter
100'000!! Do, benque it sembla esser paradox: noi deve concentrar nor
propaganda exclusivmen al poliglottes!! Adplu to have li avantage que
avan ili noi ne besona polemisar contra Esperanto; un poliglott hom vide
strax li superioritá de Occidental.

Adplu quelccos pri nor medies de propaganda. Ili deve esser adapta tal
facte que it es tre desfacil atraer interesse por li mundlingue. Si
li apetite deve «venir durante li manjada», alminu li introduction del
menú deve esser apartmen savurosi. Por to noi deve presentar a ti
persones, queles sembla nos interessabil, un textu quel demonstra
immediatmen li practic profit del cose. Por to it sembla me util
demonstrar specimenes de international corespondentie, sive in original,
sive fictet tal specimenes, printat sur un folie de propaganda, quel
contene anc litteratura, indicationes pri nor organisation, etc. Yo ha
composit quelc tal fictet specimenes de international corespondentie,
por ex. inter detectives, patent-avocates, aviatores, turistes,
filatelistes, radio-amatores, etc. Ma yo besona ancor quelc altri tal
specimenes, por ex. pri sport, astronomie, generalmen divers species de
scientie e tecnica. Li textus ne deve esser tro long, e ili ne deve
contener tro mult special expressiones íncomprensibil a altri letores.
Adplu on deve cuidar que ili mey contener max mult possibil
total-international paroles.

Ye ti ocasion, yo questiona: per quel lingue li sportmannes (e
sport-féminas) conversa ye lor international arangeamentes? Tal
arangeamentes nu es tam sovent, que on vell imaginar que alqual
sport-pidgin ha format se? Un simil question posi se pri li aviatores.
Certmen ta vell esser un bon ocasion demonstrar li usabilitá de Occidental, ma
noi ne ancor have li necessi special términos por sport etc., e to vell
esser urgent plenar li lacune. Qui de nor coidealistes ocupa se pri
sport? Qui pri aviation?

[.author]
Dr. Reipers (?)

// XXX NOTE: ci esset li marca original de págine -13-

// Li question del insigne {{{2
=== Li question del insigne

// XXX TODO: Marcar grass lítteres secun li original, e fórsan anc li
// citates del propositores.

Sr. Quensel de Günthersleben, por li German Occidental federation vota
por li insigne de coidealist Haller (prop. nr. 1, v. Cosmoglotta-Informationes nr.1)

Sr. Ilmari Federn de Köbenhavn scri:

Yo subtene li opinion de Lindström-Berggren: tilde con circul; metall e
color del funde es de minor importantie. (Si on abstrae de Coréa, it
have null similes in li munde, e in Coréa li colores es plu important;
che Occidental it vell esser solmen li lineas) Ti emblema have un clar
interpretation: Li circul es li munde; li tilde li lingue. Por usation
sur flaggas támen un funde recomenda se. On posse recomendar nigri sur
yelb, ma lassar libertá modificar li funde secun gustas national.

Sr. Englöf de Varmsätra (Svedia) proposi:

Un turre de Babel. Laboreros ocupat destructer li turre e jettar li
lápides sur li suol. To vell significar li desir retrovenir a un
uniformitá linguistic.

Remarca del redactor: Li dessin vell esser tro complicat, presc un
pictura. Noi deve far memorar que li emblema deve esser un signe e ne un
scene. Ples vider li flaggas de omni nationes.

Sr. J. Podobsky, Tchecoslovakia.

Yo considera li astre quam li max apt insigne. Yo ne consenti con li
esperantistic aurin pentacle; li astre con six radies ha usat ido. Yo
pensa que nor insigne deve aportar alcos nov.

(Image: Insigne)

Mi proposition es ergo: un astre con 8 angules. 4 angules es aurin, ili
indica li 4 mund-directiones. 4 angules es argentin, ili indica li 4
secundari directiones. In li medie de ti ott-angul astre es un micri
planiglobe con li tilde, proposit del Oc.c Union.

Mi proposition satisfa omni quin punctus de postulationes de sr
Lindström.

Sr. C.J. Boon, Brussel.

Pos li articules in Cosmoglotta e Cosmoglotta-Informationes, yo trova plu simpatic
li proposit insigne nr. 2… ma yo proposi ancor un micri ma important
adjuntion.

(Image: Insigne)

«Occidental esset publicat de Prof. E. de Wahl in 1922. It ha monstrat
nos que li vocabularium del grand lingues de civilisation posse esser
regularisat per un sistema de derivation admirabilmen simplic, sin
arbitrari formes, sin inventet regules».

Pro to Occidental es un excellent combination de naturalitá e
regularitá.

Ti du caracteres merita esser expresset in li insigne e yo proposi
representar ti du atributes per li equigambi rect-triangul sur li
diametre de un circul. Li equigambie expresse que li naturalitá e li
regularitá esset tractat con egal cuidas per sr. de Wahl.

Nu, quam li piramides de Egiptia defiat li secules pro lor soliditá,
talmen li harmonie inter li naturalitá e li regularitá, quam fundamental
simbol de soliditá, va dar a Occidental li superioritá quam lingue
international. Li piramides in li insigne es do li simbol del soliditá
de nor lingue auxiliari.

Un tal insigne, totmen geometric, bon visibil e harmonic es ancor plu
interpretativ e simbolic, totmen in conexion con li sole inclinant vers
li occidente in li mare, quam universal simbol del occidental lingues.

Sr. William Gilbert, Savonnières (Francia):

Pos examination del divers projectes e argumentes, yo conclude sam quam
sr. Haller de Meiringen, ad-saver: por adoption del sole sur li mare
quam emblema.

Li tilde (fig. 1) proposit del centrale de Vienna in Cosmoglotta nr. 92 have
plur desavantages: 1. It es poc decorativ. 2. It es simplificat til
exageration e deveni ínsignificant.

// XXX NOTE: ci esset li marca original de págine -14-

Li insigne editet de Vienna in 1929 (fig. 2 in Cosmoglotta 92) sembla esser li
max bell e bon projecte til nu presentat, ma yo opine que on deve
absolut adjunter -- sin alcun abreviation -- «Lingue international
OCCIDENTAL» in micrissim lítteres, «Occidental» essent scrit per
lítteres un poc plu gross quam li du altri paroles. Nor insigne ne deve
esser un rébus -- it deve esser practic, sam quam Occidental. Pro to, it
deve anc esser bell, e li emblema del fig. 2 es in sam témpor decorativ
e vermen simplic.

In concurrentie con li propositiones de sr. Haller (fig. 1 e 2 in
Cosmoglotta-Informationes nr. 1), yo presenta li sequent projecte, quel sembla me plu
harmoniosi pro su inscritiones plu reductet e diferentmen plazzat. Li
periferie es un poc ovalisat. Li interiore es rond. Ti insigne mey esser
solmen in du colores, o mem sin fund, quo vell far it apt quam broche,
pingle, cravatt-agullie (secun li excellent opinion de sr. Lindström de
Stockholm)

Sr. Segerstähl, Vindeln (Svedia).

Ci -- quam yo crede -- li futuri emblema del Occidental-movement!
Motives: 1{dot} Simplic, 2{dot} Harmonic, 3{dot} Totmen geometric,
4{dot} Bon visibil, 5{dot} Original, 6{dot} Li tilde {equals} lingual
comunication, 7{dot} Blanc e rubi, li max international colores,
8{dot} Bon simboles: a) li figura es harmonic quam Occidental, b) Li
unde occidentalistic va inundar e anihilar altri projectes, c) sam
quam du nucleos contrastant (rubi {equals} lucta, blanc = pace) es
uniat in un bell harmonie, Occidental va uniar li contraries del munde
in un bell harmonie. 9{dot} Modern, 10{dot} Bell.

Un vez in mi infantie, yo leet pri ti figura con du nucleos. Secun ti
noticie it es un old insigne chines e es nominat: «mann e fémina». Un
tre bon signification!

Mi esquisse, yo misset a un bon conosset firma por fabrication de
insignes in Stockholm. It ha elaborat un plu precis dessin.

Li precies: Esmaltat, con corone bronzin, cravatt-agullie: 500 ex., 0,65
cor. (sved), 1000 ex., 0,58 cor., 5000 ex., 0,43 cor.. Con li bord
argentinat, 0,03 Kr. addit a chascun ex.; con aurin bord, 0,06 Kr. in
plu.

Yo ha pensat: in li futur li occidentalistes va esser partit in tri gradus:
bronzin, argentin e aurin, secun habilitá. (In li sport-movement in nor
land on have un tal graduation).

Sr. R. Berger, Morges (Svissia) anc proposi:

Sempre noi emfasa que Occidental es li aurin clave quel aperte li tresor
del cultur a omnes. Esque noi ne posse simbolisar ti idé, quel es
capital, per adopter precismen li clave quam insigne? Forsan noi posse
adopter li ovale, quel representa li iniciale de Occidental, durant que
li pezze superior es composit de du lítteres C. Talmen on obtene Occidental
specie de monogramma. Anc on posse combinar li tilde e li clave.

R{dot} Berger apoya li proposition de sr. Segerstahl, ma remarca que li
colores blanc e rubi ne es sat harmonic. Forsan on vell prender rubi e
nigri o yelb e nigri quel es mult plu decorativ. Si on adopte 2 colores
separat per un tilde on obtene un figura quel simila un rote de scruve,
tre comun in li mecanica. E on deve evitar tal desagreabil suggestion.
Plu bon vell esser un demí parte totalmen nigri e li altri clar.

// XXX NOTE: ci esset li marca original de págine -15-

Societé Occidental Stockholm:

In su reunion li 6-esim may tractat li question pri un Occidental-emblema. Pos
long e vivaci discussion on unionat se ye sequent:

Exter li practic motive it anc existe un psicologic tal por un emblema.
Noi do besona un emblema. Un emblema deve representar li epoca ex quel
it apari. Nor témpor postula un cert modern stil. Solmen un del proposit
emblemas coresponde a ti modern stil, li proposition de sr. Pigal con li
modification de sr. Lindström. Ti modification anc es fat sur li
covritura del libre pri Lott. Li grandore e li largore del lineas mey
esser líber ma li form deve esser fixat secun li junt figura.

Li emblema deve esser aplicat sur omni Occidental-litteratura.

Sur li vestimentes it posse esser fat ex metalle, aure, argente, e
forsan anc ex altri metalles, ma obligatorimen transparent, to es sin
funde. Sr. Lindström demonstrat un tal emblema fat ex aure, e li societé
decidet pri acceptation de it quam simbole provisori por Occidental. Pos
diversi provas on unionat se que un diametre de 10 a 12 mm es apti.

Li societé de Stockholm desira que anc altri societés e membres mey
unionar se al utilisation de ti emblema.

Sr. Weinberg, Toulon (Francia) scri nos ti remarca tre just:

Pri li simbol «Unde», yo opine que it es justmen un simbol «Vag»!
Céterimen, tro tard, li plazza es prendet. Forsan es li dessin un poc
diferent? Ya, it es mult plu bell che Philip (firma de radio-aparates) e
precipue pri li sense ínfinitmen plu convenent a representar li
fluctuationes del undes del radio quam li unde del lingue international??

Sr. Weinberg insiste pri su dessin del arc-in-ciel, quel simbolisa li 7
colores reunit in li color blanc, quam Occidental reuni li 7 principal
lingues in un sol. Il fat du nov schemas de su proposition (fig. 1 e
fig. 2). Li funde es blanc con bord blu e li dessin del arc in ciel con
li radies del sole es aurin. Por far concessiones al sved coidealistes,
il hat plazzat li insigne in un form circulari (fig. 2). Sr. Weinberg es
oposit al globe terrestri quel simila un banal carte geografic. Ad plu
ti insigne es ja adoptet de grand firma de inflammettes.

Finalmen, sr. E. Berggren de Stockholm invia nos lu sequent:

Sr. Segerstahl mentionat, in su lettre a vos, que il hat videt un
chinesic figura simil al insigne proposit del Union. Li signification
vell esser «patre e matre». Ance quelc dies yo trovat, per hasarde, in
un antiquaric librería, un sexual-anatomic libre «Die Physik der
Liebe» de Remy de Gourmont (Hyperionverlag, Berlin, probabilmen circa
1922) in quel esset printat un emblema simil a ti proposit de sr.
Segerstahl.

Sembla me de to que ti emblema ja es ocupat e vell esser max apt por
societés por propagation del nativitá. Forsan li proposition de sr. de
Wahl va esser max bon (ples vider Cosmoglotta-Informationes nr. 1).

Ma sr. Lindström (Enskede) informa nos que li societé Occidental de
Stockholm, malgré li usa de Remy de Gourmont, decidet mantener su
proposition del tilde.

Sr. E. de Wahl mantene su proposition: lítteres Occidental quam concentric
circules. Il aconosse li consultativ valore de un votation quam nu
preparat, ma sembla considerar quam max bon un decision definitiv per un
congresse pos quelc annus. Il consenti a usation del tilde quam interim
emblema. Ma il opine que it deve esser fort, un simbol autonom, e ne
solmen un tenuissim separator de colores.

// XXX NOTE: ci esset li marca original de págine -16-

// Vocabularium classificat de Occidental {{{2
=== Vocabularium classificat de Occidental

// XXX TODO: Marcar per grass lítteres secun li sublineationes del
// original, o per listes de definition.

Tre important es in un lingue international li aprension del
vocabularium. On posse mem dir que li vocabularium es li sol desfacilitá
a victer, nam generalmen li grammatica es reductet a quelc regules quel
on aprende in poc hores. E tam long quam li usator es obligat recurrer
sempre al dictionarium por parlar o scrir, il ne possede li lingue, il
balbutia it.

Qualmen aprender li vocabularium de Occidental por haver in su memorie
li parol quel on sercha? Esque it existe ja un metode quel da bon
resultates? Pos li serchas e experienties del scientistes pri li
memorie, on save hodie que li paroles es memorat, e evoca se reciprocmen
secun li aproximation de sense. Quande por exemple on vole retrovar li
parol agre, on evoca rapidmen li image del rure e paroles quam suol,
país, prate, land es evocat presc in sam témpor. Curtmen dit li paroles
es gruppat in li memorie secun li sense, li unes auxilia li evocation
del altres: por docer li vocabularium al infantes, on deve gruppar li
paroles secun li branches e secun li centre de interesse. Pro li sam
cause, on desconsilia li studie de un lingue per foliettar un
dictionarium. In un dictionarium li paroles es rangeat in hasard del
sense; in it es trovabil por exemple successivmen borges, boxar, box,
boicott, paroles inter queles existe null relation de sense. Li memorie,
in facte, posse rarmen utilisar lor relation de son.

E tamen, por studiar li vocabularium de Occidental existe til nu presc
solmen dictionariums, quel es adver índispensabil por li traduction, ma
ínapt por nor scope. Li «Manuale de conversation» de de Guesnet
constitue un unesim prova del metode quel noi recomanda, ma pro su micri
formate it devet restar elementari. It es necessi haver in Occidental un
manuale u li tot vocabularium de chascun branche es trovabil con un
division in tri gruppes: nómines, adjectives, verbes. Talmen, quande un
autor vole tractar quelcunc objecte, il comensa per studiar li
gruppament e selecte li paroles quel il besona. To sparnia le li long e
penosi labor de serchar li traduction de chascun parol in li
dictionarium. In un lingue international strax comprensibil quam
Occidental, it ne es necessi indicar li definition del paroles; in li
pluparte del casus on divina it. Ti liste de paroles va dar al autores
un precios auxilie, furniente les li tot scale de expressiones.

Li studiantes qui vole rapidmen aquisiter li vocabularium de Occidental
besona solmen revider plur vezes li list, sublineante li paroles ne
simil in lor lingue matrin.

Ja in lingues national on ha publicat tal vocabularium classificat; por
exemple in francés li Dictionarium del Idés suggestet per li vocabules
ha devenit índispensabil al scritores quel vole usar li parol exact.

In altri lingues, on ha ja provat un ovre simil per li Delmas-libres
quel da li vocabularium *usual* per frases. Al frases, noi preferet li
list de paroles quel permisse citar un númere de paroles mult plu
complet.

Provisorimen noi indica li classification sequent de centres de
interesse:

Astronomie, Universe -- Témpor -- Terre, geografie -- Fenomenes atmosferic,
tempe -- Minerales -- Plantes -- Animales -- Córpor human -- Sensus --
Aspectes, colores, sones, gustes, sensationes -- Medicina -- Alimentes --
Cocine -- Vestimentes -- Dom, meubles, utensiles -- Cité -- Comercie --
Financie -- Viages, vehicules, auto, etc. -- Posta, telegraf, telefon --
Radio -- Mestieres -- Agricultura -- Instruction -- Lingue, litteratura --
Libre, printation, publicitá -- Matematica, geometrie -- Mesuras -- Fisica
-- Chimie -- Bell artes, architectura -- Sculptura, pictura -- Musica,
Teatre, circos -- Sportes e ludes, chasse, pisca, etc. -- Vive social,
conversation -- Guvernament, justicie -- Militare, guerre -- Teologie --
Pensada -- Qualitás e defectes. -- Sentimentes.

Ante publicar ti vocabularium, it es necessi submisser nor manuscrite al
max eminent coidealistes e principalmen al membres de CELIA e del
ACADEMIE.

// XXX NOTE: ci esset li marca original de págine -17-

Ti qui interesse pri li redaction de ti vocabularium classificat es
petit controlar e completar ti unesim listes e reinviar les al autor,
sr. Prof. Ric Berger, MORGES (Svissia).

// Universe {{{3
==== Universe

Nómines: cáos, creation, creator, munde, natura, ciel, firmament, astre,
globe, stelle, nebulose, constellation, via lactat, astre volant,
comete, cap, caude, planete, anelle, disco, aerolite, órbite, zodiac,
ecliptica, sole, radie, ascension, descension, ombre, lune, fase,
crescente, pole, eclipse, horizonte, zenite, nadire, observation,
observatoria, stelle vesperin, equinoctie, cosmografie, cosmologia,
uranografie, mesuration, sistema, gravitation, sistema planetari,
deviation, aberation, perturbation, cicle, limbe, gradu, minute, secund,
equator, equatorial, longitúdine, latitúdine, azimut, apogé, perihelie,
afelie, movement, planisfero, telescope, rotation.

Adjectives: Universal, natural, mundan, cielan, celest, stellat,
stellari, interstellari, stellut, constellat, solari, lunari, astral,
sideral, filant, horizontal, ínmesurabil, interminabil, central,
excentric, polari.

Verbes: constellar, lucer, scintillar, brilliar, gravitar, deviar,
observar, catalogar, aparir, rotar, gravitar.

// Témpore {{{3
==== Témpore

Secul, annu, semestre, trimestre, seson, solsticie, equinoctie.

Sesones: verne, estive, autun, hiverne.

Mensus. januar, februar, marte, april, may, junio, julí, august,
septembre, octobre, novembre, decembre.

Dies del semane: lunedí, mardí, mercurdí, jovedí, venerdí, saturdí,
soledí.

Quel die? ante-yer, yer, hodie, deman, pos-deman, anteyan die, sequent
die.

Partes del die: aurora, albe, comensa del matin, matin, midí, pos-midí,
vésper, crepuscul, nocte, mi-nocte -- hor, minute, seconde, moment,
instante.

Almanac, annuarium, calendare, quotidian, dial, diari, quantesim, poc a
poc, gradual, successiv, vesperal, matinal.

Verbes: april-dupar, aprilar, passar li nocte, vigilar, avigilar se,
matinear, albijar, blancijar.

Li signes del zodiac: agno, tauro, gemello, cáncere, leon, vírgina,
balancie, scorpion, sagitario, capricorn, versero, pisces.

// Tempe {{{3
==== Tempe

N.: Climate, temperatura, zone, atmosfere, aere, calore, torrid,
frigore, tepore, tremore, siccore, polve, humiditá, vapor, nebul,
nebulositá, rosé, currente de aer, sufflada, virle, barrasc, squall,
vent, zéfire, brise, tempeste, tónnere, tónner-tempe, fúlmine-tempe,
mal-tempe, pluvie, diluvie, arc in ciel, grele, grelun, nive, nivun,
flocc, glacie, degel, electricitá, tónner, fúlmin, vésper-rubie.

A.: Calid, frigid, tepid, frisc, glacial, sicc, humid, nebulosi,
pluviosi, trubli, ínpur, obscur, ínseren.

V.: Caler, tremer, temperar, sufflar, ventar, tonnerar, humidar se,
innebular, sudar, aclarar se, aserenar se, guttear.

// Terre {{{3
==== Terre

Punctus cardinal: Oriente, ost, sud, meridian, austral, occidente, west,
septentrion, nord.

Oriental, meridional, austral, occidental, septentrional, boreal.

N.: terre, globe terrestri, meridian, equator, tropica, hemisfere, axe,
pole, longitúdine, latitúdine, continente, suol, plató, steppe, savana,
deserte, oase, coline, monte, montania, sómmite, agul de monte, látere,
pede, punte, clive, valley, defilé, precipitie, declive, declivitá,
rampe, strette, passage, excavation, hipogé, cripta, catacombe, rocca,
abisme, abisse, glaciera, avalanche, vulcan, cratere, eruption, lava,
terre-tremore, sucusse, país, region, territoria, provincia, frontiera,
límite, stalagmite, stalactite, alluvie, glebe, humus, plic.

A.: scarp, declivi, inclinat, terran, subterran, bass, alt, extendet.

V.: Terrar, interrar, cultivar, crescer, grimpar, climbar, descender,
ascender, dominar.

// XXX NOTE: ci esset li marca original de págine -18-

// Cronica {{{2
=== Cronica

// Important avise! {{{3
==== Important avise!

Por far nor cronica tam interessant e bon informat quam possibil, noi
peti nor coidealistes informar nos strax pri omni evenimentes
interlinguistic, successe de propaganda, insertion in li jurnales (si
possibil inviar li jurnal self, con traduction del textus in
Occidental), etc. Noi consilia chascun landal federation, societé o
clube nominar un corespondent responsabil. Omni documentes concernent li
propaganda va esser insertet strax in Cosmoglotta-Informationes.

// Anglia {{{3
==== Anglia

Li nr. 101 de Cosmoglotta, con li response de E. de Wahl al
critica del «British Esperantist» pri Occidental, ha esset inviat a plur
centenes de anglés esperantistes, per li cuida del administration.

// Bulgaria {{{3
==== Bulgaria

Lettre de un Bulgar a sr. H. Jacob in Berlin. Estimat
coidealist, yo ha recivet vor amabil invitation misser vos li duesim
parte de mi verse intitulat Legendo, quel vu vole inserter in Progreso.
Yo mersia vos pri ti invitation, ma samtemporanmen yo deve dir, que yo
ne posse misser it, nam nu yo ne ocupa me tam ferventmen pri Ido quam
ante un annu. To veni del simplic cause, que yo transeat a Occidental,
quel es por me un mirabil solution del interlinguistic problema. Desde
ti témpore, quande yo comensat studiar Occidental, yo chascun die
descovrit que presc omni particularitás de Occidental es trovabil in mi
lingue matrin, li bulgar. Ne lu sam yo videt in Ido, quel pro su formes
inventet, fa me hesitar in li usantie del formes derivat. Durant que Ido
egarda que solmen li formes primitiv es international, Occidental, in
contrari, egarda anc que li formes derivat es tal. Do Occidental plu bon
satisfa li principie de maximum internationalitá. Ti qualitá de Occidental fa
it facilmen comprensibil de person con education secundari, ne plen de
enigmas e charades, quam to noi sovente vide in Esperanto. Desde mi
conossentie con li principies de Occidental, yo comprendet que li lingue ne es
un mecanic function, ma un psicologic processe, submisset al leges del
vive.

Yo vole creder, que pos un studie atentive e serios de Occidental, vu va
constatar, que noi li anteyan idistes seque li via del ver progresse,
transeante a un sistema quel unic da un secur garantíe a un successe
real.   Pleven (Bulgaria) 2.2.1935.    Petro V. Dimitriev.

// Dania {{{3
==== Dania

Sr. de Wahl in Copenhag.

In su viage a prof. Jespersen in Helsingör, sr. de Wahl ha duvez passat
Copenhag e restat ci quelc dies por li grand joya del ci
occidentalistes.

Esset ocasion deliberar linguistic e propagandistic questiones, partmen
anc con prof. v. Sydow ex Lund, quel por un demí die venit e Copenhag.
Li plupart del témpor esset dedicat a preciser li programma por li
lexico de Occidental quel es nu in preparation. It esset decidet
publicar it in du separat partes: parte I, quel deve responder al mult
demandes pri vocabulariums occidental-national, va contener li ca. 1600
max frequent paroles del lingue scrit e parlat con traduction in 15
lingues: hispan, portugales, italian, francés, anglés, german,
hollandés, sved, dan, russ, polonés, tchec, madyar, finn, estonian.
Parte II va contener li vocabularium usual de Occidental (circa 5-6000
radicas con li usat derivationes) con explication-definitiones in
Occidental self.

Ye un amical té-vésper che li Occidental-Information Copenhag assistet
sr. de Wahl, sr. e sra Casse, familie Federn, sra Green e nor yun
occidental-pioneros Ole Green, Else e Henning Jönsson. Li presentie de
nor mastro, quel generosimen dat calidmen autogrammas, fat grand
impression, precipue a nor yunes, queles por unesim vez audit Occidental
parlat fluentmen de un tot extrane. Noi audit canzones de divers
lingues, partmen in traduction Occidental; inter les li dan himne,
recitat de sr. H. Jönsson:

[verse]
____
Ci es un land charmant;
It sta con verdi rives
Ye Baltic undeant.

Valley alterna con collin,
Su nómine es Dania,
It es un land divin.
____

Noi espera que li sejorn de sr. de Wahl in Copenhag mey har dat le li
sam joya quam a nos.

I{dot} Federn.

// XXX NOTE: ci esset li marca original de págine -19-

// Francia {{{3
==== Francia

Noi aprendet con tristesse li morte de nor coidealist A.
Nevière in Grenoble.

-- Sr. F. Sonnier, in Les Abrets (lsère) Francia scri nos:

____
Yo esset Esperantist desde 1900, Idist desde 1907 e Occidentalist solmen
desde 1928. Yo mult, tro mult propagat li du unesim lingues, quo fa que
yo have desfacilitás hodie in mi propaganda por Occidental. … Yo
possede omni numerós de Cosmoglotta del nr. 44 til 100 includet, quel yo
leet e releet mult vez. Sempre plu fascinant Occidental plese me. Noi
posse ear secur ad-avan: Occidental es li final e definitiv form del
lingue international. … Mi calid felicitationes por li articul «Li
lege del dessine infantin». Yo self just obtenet antey successe con li
usa del sam metode. Mi sponsa, quel es directora de scola, obtenet li
sam resultate, tre remarcat de su inspector.
____

-- LE REVEIL del 15 junio e LA DEPECHE DU CENTRE editet in TOURS
(Francia) publicat chascun un articul pri Occidental. Mem LE REVEIL
publicat li articul *in Occidental*. Exemple a imitar! Nor sincer
mersí al coidealistes Poujet e William Gilbert por lor propaganda.

// Germania {{{3
==== Germania

Der Deutsche Occidentalist «Mitteilungsblatt des
Deutschen-Occidental Sprachbundes», continua aparir regularimen omni du
semanes. It publicat li sequent articules desde li 15 decembre 1935: Li
german Occidental-Federation marcha in li nov annu
1935{dot} Pro quo merces japanesi tam
modic? Linguistic internationalitá. Du
historiettes pri Frederic li Grand. Beitragszahlung. Perdit amore. Die
grammatische Struktur des Occidental.

-- Annualmen eveni li «Rein'schen Ferien-Kurse» (Curses perfectori
durant li vacanties estival) in Jena (Thuringia) sub li protectoratu
del rector
del Friedrich-Schiller-Universitate. Ili
eveni ho-annu quam 41. cursu del 25 julí
til li 7 august in li auditorias del universitá. Exact e
prompt informationes da li administratora:
Sta Cl. Blomeyer, JENA, Carl Zeiss Platz 15
(Volkshaus, part.) On tracta questiones educatori,
litterari, anc religios e filosofic; in ultra
tales de fonetica e gimnastica. Specialmen va interessar li curses:
German por extranes! Particulari arrangeamentes e excursiones sta in li
programma. Li subsignate posse
recomendar calidmen li institution del curses
de prof. Rein (morit ante quelc annus) German
Occidental. Federation. Pres. J. Quensel, Günthersleben ü/Gotha,
Germania.

-- PROHIBITION DE ESPERANTO In Germania. Per decrete nr. 283 in li jurnal
ministerial del 17 may 1935, li ministre de education del Reich *ha
prohibit Esperanto*, in maniere que ti lingue nu es excludet ex omni
scoles public in Germania.

It es possibil que li ductores de Germania ha comprendet li nocivitá de
un tal lingue por li developament cultural del german nation. Noi espera
que in contrari ili va descovrir li alt valore cultural de Occidental e
que ili va favorar su difusion por li successe del formation cultural
del homes de nor modern civilisation.

// XXX NOTE: li marca original de págine -20- esset in li sequent
// paragraf:

-- Occidental-Conferentie in Bernau (Germania). Sr. E. de Wahl
recentmen ha fat un viage tra Germania e ye ti ocasion il visitat pluri
german occidentalistes e interlinguistes. Mersí al generositá e cuida de
coidealist Mildebrath e de su marita, un amical conferentie de german
occidentalistes posset esser arrangeat in Bernau-Berlin, ye saturdí 18
e soledí 19 may 1935. Comprensibilmen ti conferentie recivet un
extraordinari importantie pro que li autor self de Occidental esset
inter nos. Inter li partiprendentes esset a remarcar li coidealistes J.
Quensel (pres. del German Occidental-Federation), M.A. Fritzsche de
Leipzig (vice-pres. de GOF) E.K. Neumann de Dresden (secr. de GOF).
Ultra to noi ne deve obliviar coid. G. Prinz de Bernburg, li
coidealistes Mass e Ponnier de Berlin. In un agreabil e joyosi
colectivitá li hores passat preter sin que noi remarcat con quel
celeritá. Li du dies esset dedicat al discussion de linguistic e
organisatori questiones sub li guidantie de sr. de Wahl. Tis qui
partiprendet, nequande va obliviar ti bell hores. Li tot conferentie
esset un nov exact pruva quant excellentmen Occidental functiona quam
medie de intercomprension. Li sol regreta quel noi conportat de Bernau
es que noi devet
departer tam bentost. In fine noi ne posse omisser li merites del
coidealistes Mildebrath e Mass qui ínfatigabilmen creat li organisatori
base de ti valorosi conferentie, Occidental vive e cresce!

// Japan {{{3
==== Japan

Li grammatica de Occidental in japanes lingue, quel es in preparation
va esser editet del Institute por li lingue international de quel li
adresse es: Kokusaigo-Kenkyusho, Daita II--784, Setagaya, TOKIO.

Secun li desir de ti Institute noi indicat li precie de abonnament por
Cosmoglotta in respons-cupones (= 12 cupones) international. To va
custar minu por li Japaneses.

// Svedia {{{3
==== Svedia

Li circulare nr. 11 (april 1935) del Sved Occidental. Federation informa nos
que li annual reunion de ti Federation eveni li 14 april in Stockholm,
sub li presidentie de sr. Dr. C. von Sydow. In li programma noi vide un
exposé del secretario: Occidental in li enciclopedie. Durant li annu es
previdet li discurses sequent:

- Dr. Blomé: Occidental, li natural lingue international
- Dr. Sjöstedt: Occidental, li lingue international
- Cand.Fil. Segerstahl: De Volaptük til Occidental

-- Sr. Segerstahl de Vindeln (extrem nord de Svedia) scri nos li
29.3.35: …Yo have li grand joya ci in li ultim nord del terre
constatar bon success in li labores por Occidental. Mult de mi eleves
(Yo es instructor in un universitá populari) ha devenit fervent
occidentalistes, anc ex-esperantistes. Noi anc have un litt club
occidentalistic de Vindeln. Yo have mult pruvas, que Occidental es li
max apt lingue anc por persones con solmen primari education. -- Noi
intente comensar correspondentie con coidealistes in li extrania, e yo
ha recivet informationes pri eventual corespondentes in Francia e
Tchecoslovakia (per A.P.I.S). Esque anc vu vole mediar un tal
corespondentie con comensantes in vor land? Forsan un club, por
corespondentie colectiv almen in li comensa.

In li estive yo e altri coidealistic amicos intente scrir articules
propagativ in jurnales de laboreros por poc a poc destructer li
esperantistic domache. It es vermen necessi. Yo regreta omni yunes, quel
anihila su témpor e su efforties in li esperantistic studias. Ili besona
li Occidental clave aurin al culturparoles.

-- Noi recivet li circulares nr. 9 (januar) e 10 (marte) del Svenska
Occidental Förbundets. Informationes scrit in sved pri li Societé de
garantes de Cosmoglotta e pri li organisation del propaganda in Svedia.

-- Li Sved Occidental-Federation havet su reunion annual sub presidentie de
Dr. C.W. von Sydow li 14 april in Stockholm. Li Comité directiv (vide
Cosmoglotta nr. 97) esset reelectet. On acceptet li proposit Suplement al
Statutes secun li «Medlemsblad» nr. 8. Quam honorari membres esset
electet sres Mag. Phil. A.Z. Ramstedt (Helsingfors) e Apotecario Alb.
Haldin (Eskilstuna)

-- Li manuscrite del nov Sved-Occidental. Vocabularium (un poc plu grand
quam Deutsch-Occidental- W. de Gär) es bentost finit. Chef-redactor es Dr.
B{dot} Blomé -- Inter li statalmen subventionat discurses pri Occidental on trova
ti de sr. Blomé, Sjöstedt e Segerstähl. -- In comensa de febr. sr.
Berggren fat un discurs pri international paroles che un section del
National-Templar-Orden in Stockholm. -- Un discussion pri lingue international eveni in
li jurnal Unga Tankar (Yun Pensas, organ por li juniores del
IOGT-movement). Por Occidental til nu ha scrit sres A. Palmqvist e B. Blomé,
-- Un Stockholman coidealist ha just finit un traduction del Evangelie
de Johannes. -- Un ovre original (pri tecnica) es in preparation.

-- 20-22 april li Stockholman membres havet li plesura vider prof. de
Wahl quam lor gast. Li unesim die on hat arangeat un reunion receptori,
e li sam die sr. de Wahl receptet representantes del jurnales. Li
sequent die omni grand Stockholman jurnales contenet articules con
fotogrammas. Durant li linguistic conversationes con li membres local
sr. de Wahl dat mult valoros explicationes, e omnes trovat que su
prudent directives esset necessi e bonfundat. Con mersiositá li
Stockholman coidealistes conserva li memorie de ti ínobliviabil dies del
vigorosi e amabil mastro.

// XXX NOTE: ci esset li marca original de págine -21-

// Occidental-Bulletin {{{2
=== Occidental-Bulletin

Annu 1.    Praha, li 1 april 1935.    Numeró 3.

// Louis de Beaufront, autor de Ido, morit {{{3
==== Louis de Beaufront, autor de Ido, morit

In li sved jurnal CENTERBLADET, nro 2, februar 1935 noi trovat ti
raporte, sin indication u e quande. Nor idistic coidealistes perdi in su
person un ínfatigabil e entusiasmat laborero e li ductori spíritu de lor
movement. Su nómine nequande va esser obliviat in li historie del lingue
international.

[.author]
Ph.

// Esque ili ne comprende unaltru? {{{3
==== Esque ili ne comprende unaltru?

In li grand politic evenimentes sovente bagatelles lude un rol
important. Recentmen li jurnal «The Contemporary Review», descriente
li consequenties del conventiones de London, fa atentiv in un
interessant maniere a quelc tecnic impedimentes, queles fa desfacil li
negociationes inter Francia e Anglia, tant important hodíe por mantener
li pace. Li jurnal scri litteralmen, que it es un erra, opiner, que li
discussiones inter li statmannes de divers landes sempre es objectiv e
instructiv. In li present ocasion on ha dissipat -- on di -- precipue mult
témpor. Li anglesi statmannes ne save li francés tam bon, por posser
carer un dragoman, egalmen quam li statmannes francés, queles anc esset
dependent de su interprete, quo causat, comprensibilmen, supression de
mult diplomatic finesses e li negociation sufret pro to. It esset mem
quasi un gay aventura, quande Laval leet in li assemblé del anglés
delegates un textu, quel ne solmen il self ne comprendet, ma anc ne su
anglés auditores, pro que su pronunciation esset mal.

Noi cita ti ci lineas ex li jurnal «Hospodársky Rozhled», numeró 12 ex
1935 e adjunte: Omni ti desfacilitás vell desaparir, si on vell adopter
Occidental. Ma li homanité es quasi ciec. It prefere luctar con
ínsuperabil desfacilitás, quam acceptar un solution simplic e facil. Nor
deventie es, propagar Occidental tam zelosimen, quam possibil, pro que
su adoption va liberar li homanité de mult simil embarasses e penas.
Propagante Occidental, noi rendi un servicie al tot homanité.

// Occidental publicationes in un exposition in Praha {{{3
==== Occidental publicationes in un exposition in Praha

// XXX TODO: Confirmar cite-signes:

Ye ocasion del 85-esim anniversarie de nascentie de sr. president
MASARYK li Public Biblioteca del Universitá in Praha arangeat in
Klementinum un tre bell e interessant exposition del litteratura pri e
de MASARYK. Inter li exposit publicationes on vide anc li brochura
«Democratie e humanitá / selectet parties ex li ovre de MASARYK:
Revolution mundan», traduction in Occidental de J. Podobsky / e li «Micri
Chrestomathie». Li exposition dura til li 31 marte.

[.author]
BdO.

// OccPI / Occidental Presse Informatoria {{{3
==== OccPI / Occidental Presse Informatoria

C.J. Podobsky va dismisser poligrafat concis noticies pri Occidental-movement
al redactiones de tchec jurnales. Li prim tal noticie esset ja
dismisset in februar; it esset publicat in divers jurnales / Spolupráce,
Skola mestanská, Nymburské listy, Legionérská stráz etc. / Li secund
noticie esset dismisset ye 20 marte. Noi peti omni coidealistes in
extrania, informar nos pri omni important evenimentes in nor movement,
por posser utilisar it in nor jurnales. Ples adressar vor informationes
al adresse: Jaroslav Podobsky, Occidental Press Informatoria, Bakov n.
Jiz., CSR.

// Occidental in jurnales {{{3
==== Occidental in jurnales

In consequentie del articul pri Occidental in Prager Abendblatt, c. Kolár
recivet del jurnal «Der Handwerker» in C. Budejovice un demanda,
liverar un articul informativ anc a ti gazette. It es comprensibil, que
c{dot} Kolér strax composit e misset un tal articul.

[.author]
rK.

// Li prospecte «Co je Occidental?» {{{3
==== Li prospecte «Co je Occidental?»

// XXX FIXED: Li titul esset copiat che li comensa:

Li prospecte «Co je Occidental?»
esset traductet in li slovec per nor c. Petr Kaděrka in Bratislava. Noi
expresse le nor calid mersí! Forsan it va esser possibil publicar it, un
tal prospecte vell esser util al propaganda in Slovaka.

[.author]
Pd.

// Club Occidental in Praha {{{3
==== Club Occidental in Praha

Club Occidental in Praha
intrat in li vive. Secun su statute, it posse developar su activitá sur
li tot territoria de Bohemia. Con li present «Occidental-Bulletin» noi invia a
omni coidealistes, habitant in Bohemia, un carte de adhesion e peti
omnes, subtener li Club Occidental per su adhesion. Plu mult membres
adhere, plu fort on va esser financialmen e plu bon on va posser laborar
por li diffusion de Occidental. Li subscrition membral es Kc 10.—
annualmen, taxe de inscrition Kc 5.— un vez por sempre. Coidealistes, ti
subscrition es micrissim, it fa solmen Kc -.83 per mensu! Noi crede, que
chascun va posser adherer. Ples misser li subscritiones e li carte de
adhesion al secretario-cassero Jos. Svec, Skroupove 2, Praha-VII. /
postchec-conto 9.438.

[.author]
Club Occidental in Praha

// Qui desira corresponder con Svedia? {{{3
==== Qui desira corresponder con Svedia?

Occidental Club in Vindeln, Svedia, desira intrar in corespondentie con
Tchecoslovacos. In li club es reunit damas e seniores de divers etá e
profession, queles desira exchangear pensas pri divers questiones.
Coidealistes, ples scrir al adresse: Carl Segerstahl, Vindeln, Svedia.
Ples indicar li temas, pri queles vu prefere coresponder!

// Avis a nor german coidealistes in Tchecoslovakia! {{{3
==== Avis a nor german coidealistes in Tchecoslovakia!

Coidealist Rudo Kolár, li ductor del «Central Propaganda Buró por li
german regiones in Tchecoslovakia» Nýrsko / Neuern / 10, besona
adresses de omni german coidealistes por intrar in contacte con ili.

[.author]
rK.

// Corespondentes {{{3
==== Corespondentes

ples usar li cartes e covertes con propagatori textu in Occidental. Ples
comendar che sr. J.A. Kajš, Brno XII., Wilsonova 11.

// Ex-esperantistes scri nos {{{3
==== Ex-esperantistes scri nos

In li ultim numeró de nor Occidental-Bulletin noi publicat tri anunciationes
de nor esperantistes, queles esset capabil evocar nor tristesse pro li
rigid e regretabil conservatisme. Hodie noi posse publicar quelc lineas
ex lettres, queles noi recivet de ex-esperantistes e queles difere
diametralmen del «oficial» mentalitá esperantistic. Sr. P.K. ex
Bratislava scri:

____
Li lingue international Occidental pro su eufonic lapidaritá e pro su
richesse de expression posse esser considerat sin hesitation quam
equivalent a chascun lingue natural. Quandecunc yo contempla li
admirabil facilitá de expression in Occidental, yo sempre trova li sam
paroles de admiration por su bellitá e por su multilateral utilitá…
____

Un altri ex-esperantist, sr. K.Z. in P. scri:

____
…Solmen nu, quande yo conosse omni avantages de Occidental, yo
vide, quam ínsuficent es Esperanto. Yo ne comprende, qualmen it es
possibil, que alcunes ancor hodie prefere un lingue, quam Esperanto,
quel in comparation con Occidental apari me nu ne solmen primitiv, ma
mem naiv…
____

// Esperanto in li muséo {{{3
==== Esperanto in li muséo

In li jurnal Národní Listy del 21 februar 1935 noi leet con interesse,
que on ha etablisset un Esperanto-section in li biblioteca del National
Muséo. In fact, noi sempre accentua li caducitá de Esperanto, ma que on
mette it *ja nu* in li muséo, pri to mem noi es un poc surprisat…

// Subventiones por Occidental-Bulletin / Cassa de propaganda {{{3
==== Subventiones por Occidental-Bulletin / Cassa de propaganda

D{dot} Vyhnal, Praha: Kr 4.—; A.Bredler, Kojetin: Kc 5.—; P.Studenský: Kc
20.—. In summa / marte / Kc 29.—. Summa total til hodie: recivages Kc
347.80, expenses Kc 289.80. / Li contos del Occidental. Bulletin es reviset
mensualmen del revisores del Club Occidental in Praha / Noi mersía a
omni nor coidealistes por li inviat subventiones. Noi va bon utilisar
chascun heller!

[.author]
BdO.

****
Rozmnozil: St. Fechtner, Praha-I, 195. -- Vydavatel a odpovedný redaktor:
Jos. Svec, Praha-VII., Skroupova 2.
****

// Cronica (continuation) {{{2
=== Cronica (continuation)

// XXX NEW: Li titul esset mettet in ti edition, nam
// «Occidental-Bulletin» parti li section «Cronica».

SVISSIA. -- Desde li 1-im april apari li «Oficial Bulletin del SAPO».
Li nr. 1 (april) e 2 (may) esset inviat a omni sviss interlinguistes. Li
nr. 3 (junio-julí) va aparir li unesim semane de julí e li nr. 4
(august-septembre) circa li 1-im septembre. It es gratuit por li membres
del SAPO. Por altri membres: Fr. 1.— sviss. Adm.: Occidental-Buró,
Chapelle (Vaud) -- Dr. Nidecker scri nos: Yer li «Europa-Zeitung»
(Basel) publicat un articul in response de ti de Dr. Spielmann, ultim
autune. Li autor del present response es Sr. E. Anderegge, idist, ma
agreabilmen tolerant. Il mentiona Occidental. Li sol cose quel il
reprocha a Occidental es li relativ povritá in elementes germanic
anglosaxonic. Il continua e termina talmen: «Yo ne combatte in
ínliberal maniere por un «unic» ínfallibil sistema, ma por li idé del
international auxiliari lingue, por un logic, facilmen aplicabil medie
de intercomprension por homes de divers nation e lingue. Ne me sembla
important ca su nómine es Esperanto, Ido o Occidental, ma que lu max bon
in ti respecte perveni al victorie e al aplication. Ne noi
mundlinguistes de hodie es decisiv por li ultim victorie, ma li mult
milles e milliones, qui sta ancor apart, ma unvez va esser ganiat al
grand cose del cultural progresse».

-- Esque li ingeniero deve interessar se por Esperanto?

De nor coidealist Wettstein, noi recivet du numerós del revúe
«Schweizerische Technische Zeitschrift» contenent articules pri li
supra-indicat tema. 1934, nr. 45 (8 nov.) contene un articul in favor de
Esperanto quam lingue international por ingenieros, e 1935, nr. 10 (7
marte) aporta du replicas, li un signal E.J., li altri non-signat, ma
quam noi aprende, scri de nor coidealist.

In li unesim articul (E.J.) es interessant li constatation del motives,
pro queles Esperanto trovat aprobation specialmen che li tecnicos: li
tecnicos in general ne es specialistes de linguistica, e li facte que
Esperanto es «constructet», es simpatic al «constructiv» tecnicos. Pos
har constatat quam micri es li successe de E. comparat con li longore
del témpore de propaganda (45 annus) e per radio e li linguafone metode,
li relativ facilitá aprender un multitá de natural lingues, quo es
desfavorabil por Esperanto, li critico mentiona Occidental:

____
Occidental representa un sorte de lingue del holding romanic, quo
certmen es un avantage. Ma por esser profundmen aprendet, it postula un
tam grand efortie quam li aprension de un natural romanic lingue, e li
efectiv successe in ti casu deve esser íncomparabilmen grand. Tamen del
vis-punctu metatecnic, li creation de un númere de tal lingues holding
in Europa vell esser un certmen possibil e desirabil direction del
evolution.
____

Il judica un lingue de intercomprension quam un grand beneficie
specialmen por li micri nationes, e il conclude con li paroles: «Quam
confession a un super-comunitá, Esperanto es valoros e delectabil, ma
quam foren lingue por li tecnico it certmen va sempre dever luder li rol
de Aschenbrödel».

Li duesim articul, ti de sr. Wettstein, *scrit tot in Occidental* es
plu curt e plu significant. Il vole tornar li question del titul talmen:
«Esque li ingeniero deve interessar se por un lingue international
auxiliari?» Li scritor monstra li superioritá de Occidental, con su
regulari derivation del non-deformat paroles de nor lingues vivent, per
citation de tri verbes con lor derivates e indica li adresse de Chapelle
por tis serchant information gratuit.   Dr. H. Nidecker.

// Li administration peti pardon {{{2
=== Li administration peti pardon

// XXX FIXED: Li prim frase del articul, quel esset in majuscules,
// esset copiat quam titul, quel mancat.

Li administration peti pardon
a omni nor coidealistes queles inviat
articules por Cosmoglotta-Informationes, anc matricies (Buró de Occidental, Praha; Sved
Occidental Federation, Stockholm; M.A. Fritzsche, Leipzig) pro que ili
ne posse aparir in li present numeró. Li amasse de materie e li
ínpossibilitá augmentar li númere de págines, pro li póndere, obligat
nos ajornar al proxim numeró li insertion del dit contributiones.

****
QUALMEN AUXILIAR NOR MOVEMENT? PER COMPRAR OCCIDENTAL-LITTERATURA!
****

// XXX NOTE: ci esset li marca original de págine -22-

GERMAN OCCIDENTAL FEDERATION (Adr.: J. Quensel, Günthersleben ü/Gotha)
Responses pri questiones de organisation.

1. Omni comensa es micri! -- Coidealistes german, li unesim nr. de
   Cosmoglotta-Informationes ha advertit vos pri li nov arangeament
   del CORESPONDENTIE. It sta demonstrat que ye li hodial grandore (o
   micritá) e li situation de nor movement e de lor adeptes, ti ultim
   proposition de corespondentie es un cert medie del necessi PRACTICA
   DE OCCIDENTAL e in ultra del viv coherentie inter li coidealistes.
   Ínutil desirar alquicos «grand» quo ne es realisabil e poy pro ti
   íncontestabil facte refusar in tot omni micri labores. Chascun
   coidealiste posse e deve haver li afirmation que li alt scopes ne
   es negat, in contrarie, ili ja sta plenmen fixat desde du annus! Ma
   ili suposi ne solmen plu mult, ma anc tre activ coidealistes
   (Quande on parla pri un institution, regularimen on questiona:
   quant membres? quales lor interprenses? qual lor activitá? etc.
   Chascun va acter self talmen!)

2. On deve comensar con ti activitá: IN PRIM IT ES NECESSI QUE OMNIS
   *PRACTICA* OCCIDENTAL! Chascun posse, ya deve contribuer a su parte
   secun li tendentie de su passiones. Vu es passionat pri questiones
   linguistic o interlinguistic -- vu altri pri tales de arte -- e vu
   pri coses specialmen scientific -- o anc pri economie, stenografie,
   pri tecnica, etc., etc. It existe por omnes li unic postulation:
   Plis scrir (curt!) articules pri ti vor passion, e to in OCCIDENTAL
   (naturalmen it posse esser tam micri o in contrari tam grand quam
   VU desira). Resulta de to advere «multicolori» lettres, ma tam
   interessant quam variat.

3. CHASCUN DEVE COOPERAR! Por haver ti bell innovation ne solmen sur
   li paper noi obliga chascun coidealist qui vole esser positiv
   membre del German Occidental Federation, *scrir* in chascun
   trimestre quelc lineas in Occidental, poc o mult: tema secun su
   alternative. Li essayes posse circular inter tis qui desira it
   (ples ne obliviar decider pri to).

Pro que timides crede que ili ne ja suficentmen mastrisa Occidental -- a
ili yo da ti consilie: excise ex un gazette o simil un image jocos,
curios, artistic, instructiv, etc. -- ye omni casu interessant. Nu vu
adjunte per Occidental, si ne vor propri reflexiones, in altri casu li
traduction del textu apartenent a ti image. Never, vu neplu vole dir que
to es tro demandar?? -- Ergo, prende li cisette, li crayon, un revúe, un
foliette; to omnicos quam in li libres de cocine…, yes; ma yo vide
ya, vu comensa…

Ultim termine por vor unesim missage es li 15 august (ho-annu!)

// XXX FIXME: Confirmar u es li listun numeró 1:

II{dot} Qui vole partiprender a un campania propagatori per li presse durant
li autune? It es necessi ja nu preparar ordinarimen ti passu.

III{dot} Ples contribuer vor quote annual, RM 2.50, bentost. Esque vu posse
dar un subvention extraordinari? (Postchec-conto: 259{nbsp}81, Erfurt)

IV{dot} Omni patres qui have filies in li apt etá ne neglige interessar les
temporan por nor excellent Occidental; ili self aquisite bon
conversation e li infantes aprende alquicos quo ili mastrisa in curt
témpore per quo ea infortiat lor self-conscientie, important cose por
lor bon evolution.

Cordial salutes, anc a nor amicos del extrania.

[.author]
J{dot} Quensel

// Conferentie E. de Wahl -- O. Jespersen {{{2
=== Conferentie E. de Wahl -- O. Jespersen

Durant may, li du conosset interlinguistes conferet durant un semane pri
li question del lingue international. Li resultates de lor
investigationes va esser publicat in un brochura quel va esser inviat
quam suplement gratuit a Cosmoglotta.

// Pedagogic revúe international {{{2
=== Pedagogic revúe international

Ci noi mersia calidmen li coidealistes quel aprobat li project editer un
PEDAGOGIC REVÚE INTERNATIONAL, inter altris sres Poujet, Quensel,
Björkman, Nordlund, Podobsky, etc. e anc por lor interessant
suggestiones.

Pro il grand amasse de articules e informationes, it es ínpossibil
adjunter li intentet págines pedagogic in li present numeró de Cosmoglotta-Informationes.
Noi peti li coidealistes quel inviat nos articules pedagogic, pardonar
nos por li ne aparition de ili.

// XXX NOTE: ci esset li marca original de págine -23-

// Cosmoglotta A 102 (1935-05/06) {{{1
== Cosmoglotta A 102 (1935-05/06)

COSMOGLOTTA, may-junio  1935. (Annu XIV.) No 3 (102)

NUMERÓ SPECIAL CONSACRAT AL SCIENTIE

// Li nov presidente del Academie de Occidental {{{2
=== Li nov presidente del Academie de Occidental

Per votation organisat del central Oficie, li Academie de Occidental,
apoyat del Comité explorativ de lingue international (CELIA) ha electet
quam su presidente li autor self de Occidental, Edgar de Wahl, de
Tallinn.

Nascet in 1867, E. de Wahl labora in li dominia del lingue international
desde su 20-im annu. Il publicat li triesim libre aparit in Esperanto,
poy separat se de ti lingue por serchar un solution plu natural e tam
regulari quam Esperanto. In 1922 il publicat li resultate de su long
serchas quel il nominat Occidental, pro que un lingue vermen
international posse haver solmen un aspect occidental. In facte, li
paroles international veni principalmen de anglés, de francés, de
hispan, de italian, de german e de portugalés.

(Image: E. de WAHL quande il esset oficero in li ancian russ marine
ante 30 annus.)

// Nov publicationes in Occidental {{{2
=== Nov publicationes in Occidental

Just apari:

Karl Janotta: Interlinguist Julius Lott. In ti ovre, atendet desde pluri
annus, nor expert coidealist Janotta, de Wien, raconta li vive e li
serchas de Lott, li grand precursor de Occidental, pri quel Cosmoglotta
ha parlat pluri vezes. Omni interlinguistes deve conosser Lott, quel
luctat por li naturalitá ja in 1889, in li epoca de Volapük, e morit
ignorat in 1905. Precie: sviss fr. 1.20.

J{dot} Podobsky: Li astres de Verne. Un elegant brochura contenent un
colection de poemas de nor poete occidentalist Podobsky de
Tchecoslovakia. Ilustrationes sur lino. Precie: fr. 1.—. Tauno Tattari:
Curs de Occidental in lingue finn. Noi saluta con joya li aparition de
ti libre per quel un Finnlandeso doce a su compatriotes li historie, li
principies, li grammatica e li vocabularium de Occidental. Un ovre modellic por
li altri nationes. 118 págines. Precie: fr. 1.50.

Ti tri publicationes es in vende che li administration de Cosmoglotta.

// Li celebri naturalist german Alfred Brehm {{{2
=== Li celebri naturalist german Alfred Brehm

Li quinantennarie del morte del naturalist german, quel su land ha
celebrat li 11 novembre 1934, ha esset ínjustmen ignorat in li landes
latin, e to esset tam plu regretabil que li traductiones de su ovres
juit ye un extraordinari fame in mult landes.

Quam su patre, quel esset pastor, Brehm esset strax passionat por li
coses del natura. Tamen, pro su talent de dessinator e de matematico, on
obligat le aprender li mestiere de architect.

Ma un miracul evenit quande li baron Müller petit li yun mann acompaniar
le quam zoolog e preparator in Africa.

Brehm hat trovat su via. Detra li delta del Nil, il comensat reunir
colectiones quel sempre augmentat durant su viage vers li sud til
Khartum. Ma li portamoné del baron Müller esset exhaustet, e Brehm devet
restar in Khartum durant que su chef eat serchar denov moné in Germania.
Il nequande revenit.

Li yun naturalist quel hat vendit omnicos, mem su tasca-horloge, por
posser continuar su serchas, posset revider su patria, pos quin annus de
absentie, solmen mersí al generositá del guvernator del Sudan. Sin alcun
fortune, Brehm ganiat su pane discursante e scriente articules de
vulgarisation e publicante li unesim parte de su «Vive del animales».
Il posset reposar un poc solmen pos que il esset nominat director del
zoologic jardin de Hamburg. Tande li viages esset denov interprendet in
Hispania e sur li inferior Donau, con li archiduc Rudolf de Austria, in
Extrem-Nord de Europa, in Africa ancor con li prince de
Saxe-Coburg-Gotha. Li continuation de su principal ovre aportat le
honores ma ne richesse e su yun sponsa hant morit in acuchament, lassat
le in un situation desfacil con quin infantes. Pro to, il acceptet
con joya li offerta ear a U. S. A. far un serie de
discurses.

Il esset just departent quande su infantes esset captet del difterite.
Restar esset por le impossibil, li indemnitá postulat del organisatores
vell har ruinat le.

Arivante in America, il esset informat del morte de su unesim filio, su
preferet eleve. Il fat su discurses quam un automate e, pos har finit
les, il colectet su tot forties por continuar su serchas in li inferior
parte del Mississipi. Ma su córpor ja damageat in Africa in un témpor
quande on ignorat li medies protecter se contra li colonial
maladies, resistet solmen per miracul al febres quel hat captet le.
Quande il revenit in Germania, il esset presc un oldo sin
forties.

Il vivet ancor quelc mensus, occupante se per labores de botanica. Il
morit li 11 novembre 1884, del consequentie de un duplic maladie del
hépate e del renes, in su hem natal de Renthendorf, in Saxonia. Il ne
havet 55 annus.

[.author]
Ex «Tribune de Genéve».

// XXX NOTE: ci esset li marca original de págine -34-

// Li scientic terminologie in Occidental {{{2
=== Li scientic terminologie in Occidental

Un del max grav labores del occidentalistic movement just nu es li
elaboration de vocabulariums complet, de occidental al lingues national
e in li direction invers. Nor coidealist sr Ilmari Federn es elaborant
li complet vocabularium occidental-national, li sved occidentalistes sub
ductentie de Dr Bertil Blomé es ocupat de un grand vocabularium
sved-occidental, etc.

Occidental sta in li felici position posser incorporar li international
scientic nomenclatura sin mutation. Pro to it sembla esser superflu
editer special scientic vocabulariums. Tamen existe in chascun scientie
un númere, plu o minu grand, de paroles con limitat internationalitá. It
va esser necessi colecter tal paroles e fixar li traduction in
Occidental.

Per ti ci articul yo vole discusser li filosofic terminologie. Yo invita
altri occidentalistes far simil explorationes pri li terminologie de
altri scienties e publicar li resultate in Cosmoglotta.

Quande yo perlaborat quelc vocabulariums de filosofie pro ti scope,
precipue Handwörterbuch de Philosophie de Eisler, yo posset constatar,
que li filosofic términos con íncert traduction in Occidental es
astonant poc. Advere li precis segnification del max mult términos in li
filosofie depende -- quam es bon conosset -- del filosofic tendenties u
ili es usat, ma li lingual expressiones es tam international que li
traduction in Occidental es evident in presc omni casus.

Yo va infra discusser li max grav casus -- secun mi opinion -- u li
terminologie ne es international e causa desfacilitás, e anc quelc casus
u existe poc desfacilitá ma u li paroles es usat anc in li omnidial vive
e pro to deve esser indicat in li grand lexicos.

Conception, sensation, perception, idé, notion, universale.

Ti gruppe contene li max grav paroles u un regularisation es absolutmen
necessi. Ti paroles have anc non-scientic usation, e pluri de ili have
ambigui signification in mani lingues national. Pro to yo da li
definition in Occidental e li traduction in german e sved, in quel lingues es
usat autonom paroles apu li international.

Conception {equals} acte teoretic (acte rational, acte intelectual, acte de
conossentie) in general, D Auffassung, Sv uppfattning.

Sensation {equals} elementari conception causat de un impression de un organ de
sensu (extern sensation) o de un iritament intra-corporal (intern
sensation), D Empfindung, Sv (sinnes) förnimmelse.

Perception {equals} composit conception quel es li resultate de un sintese de
pluri sensationes, D Wahrnehmung, Sv varseblivning.

Idé {equals} conception causat de intra-cerebral iritament, D Vorstellung, Sv.
föreställning.

Abstract idé {equals} idé del comun e general de un gruppe de simil fenomenes,
D Allgemeinvorstellung, Sv allmänföreställning.

Notion {equals} li objectiv e essential de un fenomen o de un gruppe de simil
fenomenes, li object de un idé, quo on concepte in un idé, D Begriff, Sv
begrepp.

Universale {equals} notion general {equals} li object de un abstract idé, quo on
concepte in un abstract idé, D Allgemeinbegriff, Sv allmänbegrepp.

Li confusion inter li notiones «idé» e «notion» existe in omni
lingues secun mi saventie. Li parol idé es de grec orígine e significa
ta form, image. In li famós «teorie de idés» de Platon idé significa
alquo objectiv, índependent del conceptent subjecte. Durant li curs del
témpore li parol ha alterat signification e significa nu alquo
subjectiv, alquo psichic.

// XXX NOTE: ci esset li marca original de págine -35-

Yo ha proposit «universale» pro que ti término es conosset in li
filosofie con li signification indicat in supra (ples comparar li teorie
del realistes durant li medietá: «universalia sunt realia», etc.).
Bertrand Russel ha anc proposit «universal» in li lingue anglés por
distinter it de «idea».

Yo ha proposit li parol idé por li signification plu vast e índefinit,
existe compositiones quam association de idés, serie o progression de
idés (D Vorstellungsverlauf, Sv föreställningsförlopp) e pro que ti
parol es usat just in ti signification in mani sententies del omnidial
vive: «yo have null idé pri it», etc.

Un exemple por clarificar li proposit terminologie:

Yo vide un cane. Tande yo have un perception de ti animale, composit de
sensationes per li sensu visual. Yo cessa regardar li cane. Tande yo
posse sempre haver un conception del cane, ma nu un idé de memorie o
forsan un idé de fantasie. Yo anc posse haver un idé ne de ti special
cane ma del cane in general. Tande yo have un idé abstract. Ti idé es
certmen un poc índefinit. Si yo save, quel qualitá caracterisa li cane
secun li zoologic scientie, yo have un idé de notion. Li notion (o li
universale) «cane» es li summa de qualitás queles caracterisa li cane.

Conscient, conscientie

Li latin parol conscientia have duplic signification, quo es conservat
in li roman lingues: F conscience, H conciencia, I coscienza, P
consciencia. In mani altri lingues li du significationes es distinctet.
Proque li adjective conscient es panroman in li sol signification A
conscious, D bewusst, Sv medveten, it sembla esser max bon preciser li
términos in li sequent maniere:

Conscientie {equals} li qualitá esser psichic, li facultá concepter, A
consciousness, D Bewusstsein, Sv medvetande.

Conscientie moral {equals} conscientie pri just e ínjust, A conscience, D
Gewissen, Sv samvete.

Emotion, sentiment; volition, voluntá.

In li psicologie on ordinarimen distincte inter tri species de psichic
actes: conceptiones o teoretic actes, emotiones o emotional actes,
volitiones o volitional actes. Ti términos posse esser fixat in li
sequent maniere:

Emotion {equals} judicament pri un conception quam evocant plesura o
desplesura.

Sentiment {equals} plu complicat emotional acte, anc contenent alquo teoretic.
P{dot} ex. un sentiment religiós, un sentiment de mersiositá.

Volition {equals} psichic acte de practic caractere, causant un movement de un
muscul o alcun altri efect in li organes del córpor.

Voluntá {equals} facultá de volition. P. ex. li líber voluntá, un fort voluntá.

Finalmen quelc filosofic términos, queles es plu facil traducter ma ne
sin interesse indicar:

Altritá {equals} G éterótis (Platon), L alteritas, D Anderheit, ANderssein, Sv
annor-vara.

Aperception {equals} self-conscientie.

Ego {equals} li psicologic subjecte.

Judicament {equals} psichic act per quel un notion es indicat quam qualitá o
atribute de un altri notion, D Urteil, Sv omdöme.

Realitá in se {equals} li ver realitá in contrarie a aparentie, D Ding an sich.
(D Ding {equals} object, ma to es impossibil cit, nam on have anc object in se
e subject in se.)

Spacialitá {equals} qualitá relatent al spacie, D Räumlichkeit, Sv rummlighet.

Sillogisme {equals} psichic act per quel un judicament es indicat quam
conclusion ex un o pluri judicamentes (li premisses), D Schluss, Sv
slutledning.

Temporalitá {equals} qualitá relatent al témpor, D Zeitlichkeit, Sv. tidlighet.

[.author]
Dr C.E. Sjöstedt. (Svedia).

// XXX NOTE: ci esset li marca original de págine -36-

// Li descovrition de Australia {{{2
=== Li descovrition de Australia

Durant que li unesim exploration del Africa e li nómines de Stanley e
Livingstone es conosset de omnes, poc persones save quant tragic esset
li unesim viages tra Australia.

On crede que li descovrition de Australia es debit al Portugaleses; to
es pruvat del cartes portugalesi del comensa del XVI secul, existent
ancor hodie in li Britannic Museum.

In li comensa del XVII-im secul, li Holandeses organisat pluri
expeditiones sur li rives de Australia e dat a ti land li nómine de
Nov-Holandia. Un de ti Holandeses, nominat Tasman, descovrit li grand
insul del sud, quel depoy recivet li nómine de Tasmania.

Solmen in li secund parte del XVIII secul, li celebri capitan Cook
explorat li rives sud e sud-ost del continent u existe nu li plupart del
cités. Cook continuat su explorationes til li cap York, in li extremitá
nord; ta, hante constatat que Australia ne esset li continuation de
Nov-Guinea, il prendet solemnimen possession de ti nov munde, ye li
nómine del rey Georges III de Anglia.

In 1788, li guvernament anglés fundat li unesim colonie, in Botany-Bay,
proxim quel Sidney esset constructet. Li colones esset grand parte
«convictes», o condamnates, quel on desirat alontanar de Anglia.

Durant long témpor, li interior de ti continent, tam grand quam Europa,
restat ínconosset, pro que su exploration esset tre desfacil. In 1848,
un german nominat Leichhardt interprendet un viage tra it, ma nequande
il revenit, anc ne su companiones.

In 1860, li habitantes de Melbourne fat un colecte por interprender un
expedition tra li continent. Ti expedition, composit de 15 mannes, esset
comandat de sr. O Hara Burke e Wills. On fat venir de India 24 cameles,
quel on credet util por passar li desertes suposit. Ma pro li lentore de
ti equipage, quar homes departet ad avan. Pos 6 mensus de grand fatiga,
ili arrivat al golf de Carpentaria, atingente li scop de lor expedition.
Ye li unesim vez, li continent australian esset traversat del sud al
nord, e on ne incontrat li lagos e li vast desertes suposit.

// XXX NOTE: li marca original de págine -37- esset in li sequent
// paragraf:

Li unesim parte de lor retorn bon successat, ma bentost li provisiones
esset exhaustet. Ili devet mortar lor cameles por nutrir se. Un de ili,
malad, morit pro sitie. On interrat le in li sand. Presc sin fortie, li
tri altri exploratores finalmen retrovat li camp del rest del
expedition,
ma li camp esset abandonat! Sol in li deserte, sin nutriment, ili
attendet li morte quande Wills sercha circum ili e vide, gravet sur un
árbor, ti paroles: Ples cavar ye tri pedes vers ost. Ili cava e trova
un coffre quel contenet provisiones e un lettre informante que, essente
sin nova, li truppe hat departet li sam die!

Li tri homes remettet se in marcha ma errat pri li via a sequer. Li aqua
mancat. Li du ultim cameles morit pro fatiga, e anc li ultim chance
salvar lor vive, nam li homes esset tro debil por portar li provisiones.
Bentost ili posset apen trenar se. Li avies esset tam faruchi que ili ne
posset aproximar se a ili. Burke e Wills morit; li triesim, King, in li
ultim moment perceptet un village de indigenes, in quel il esset recivet
con bontá. Du mensus plu tard, il esset retrovat ta de un nov
expedition, misset de Melbourne por serchar Burke.

Tal esset li trist fine de ti exploration comensat con tam grand
entusiasme.

Li habitantes de Victoria ne esset íngrat. On recompensat largimen King
e li families de Burke e Wills. Li córpores de ti ínfelicos esset
transportat a Melbourne. Du bell statues bronzin, elevat in li principal
strad de ti cité va sempre far memorar li descovritiones de ti corageosi
homes.

// Li cinema in relief {{{2
=== Li cinema in relief

Li cinema intra, in 1935, in li quarantesim annu de su existentie; nam
in 1895 evenit, in un locale proxim li opera de Paris, li unesim
projectiones cinematografic de sr. Lumière, de Lyon.

Desde quarant annus li cinema ne cessat amellirar se. Pos har supresset
li scintillation sur li ecran, on inventet li cinema parlant e cantant.
It resta ancor inventer li medie reproducter li colores e li relief.

Hodie li projection in relief ha just esset realisat e per li sam
inventor, sr. Lumière, quel promoet li cinema ante quarant annus. Li
francés scientist utilisa li metode del anaglifes tre conosset in
fisica. Sur il ecran es projectet du images, verd e rubi, quel ne es
superposit exactimen. Li spectatores es munit de binocules. Un vitre es
rubi e intercepte li image verd, li altri es verd e intercepte li image
rubi. Li centre optic recive un duplic impression quel fa nascer li
sensation tre nett del relief, exactimen quam quande on regarda in un
stereoscop.

Sr. Lumière successat supresser li fatiga causat per li perception del
colores complementari, mersí a un dispositive, tro long a explicar ci, e
li images es perfectimen blanc.

[.author]
Ex li «Journal des Instituteurs», Francia.

// Quam in li epoca de Jesu-Crist {{{2
=== Quam in li epoca de Jesu-Crist

De Jerusalem on informa que li aquaducte, constructet de Ponce Pilatus
poc témpor
ante li morte de J.-C., es hodie denov utilisat por alimentar in aqua li
habitantes de alcun partes del cité. Li specialistes declara que li
aquaducte fa hodie li sam servicies quam ante 2000 annus, quande li
procurator de Judea, fat constructer per remediar al siccitá del epoca.
It furni al region del moskéde mar circa 10.000 hectolitres in un die.

// XXX NOTE: ci esset li marca original de págine -38-

// Li scientie e li spiritisme {{{2
=== Li scientie e li spiritisme

[.author]
(Secun li «Revúe de Paris», 15 marte 1935 e li «Petit Journal»
Paris).

Til li ultim annus, li fenomen spíritic ha esset considerat del
scientistes con
grand scepticisme. Except alcunes quam Ch. Richet, Flammarion, etc., li
presc
totalité del scientistes opinet quam índigni de lor attention li studie
del fortie
supernatural constatat che homes nominat «mediumes».

Ma ante poc témpor, mersí a un centre scienticmen equipat, li
«Institute metapsichic», creat in 1919, Avenue Niel 8. Paris, on posset
finalmen conosser li veritá.

Quande un medium vole far certificar officialmen su fenomenes, il ea in
li Institute, in quel omni fraudes es decelat med mult complicat
aparates imaginat del director sr. Dr. Osty.

In ti Institute ha ja passat li max celebri mediumes del munde, omni tis
quel ha
convictet, seductet li max grand scientistes del universe. Omnes ha
esset convictet pri fraude, except du, Gusyk e Rudi Schneider, queles ha
productet íncontestabil manifestationes.

Talmen li duplic pruva ha esset fat: It existe fenomenes psichic e it
existe
frauderos de psichic fenomenes.

In facte, li pseudo-mediumes abunda. It es plu facil, di Dr. Osty,
fraudar li fenomenes quam executer les!

Li grand desfacilitá esset organisar un control absolut. Li grand
obstacul a victer esset li obscuritá. Li mediumes, quam on save, ne
posse «laborar» sin ti obscuritá. Do it ne esset possibil inregistrar
li fenomenes psichic in li obscuritá. Con su filio, li ingeniero Marcel
Osty, li director del Institute examinat li problema. Ili imaginat
utilisar li radies quel li ocules homan ne posse vider. It existe du
series de radiationes ínvisibil: li ultra-violett e li infra-rubi. On
decidet utilisar li du radiationes combinat.

Li object a deplazzar esset covrit de un fasce de radiationes
infra-rubi. Li sol presentie de un manu o de alquel objecte interceptent
ti radies causat automaticmen li apertion de radiationes ultra-violett e
de un aparate fotografic munit de placcas sensibil a tal radiationes e
fotografant silentiosmen.

On posse far memorar un exemple conosset: Sra Stanislava, de orígine
polonés,
esset considerat durant long annus quam li max famosi medium de Europa.
Ella
esset li base del fenomenes spírit. Li spíritisme, in un cert epoca,
existet solmen per ella.

Un vez, ella venit far controlar se per li Institute metapsichic de
Paris. Pluri sessiones evenit con un control sever. Li cap, li pedes, li
manus de Stanislava esset strettmen includet in bandes luminosi durant
que li sala esset in complet obscuritá. On tande videt cortines aperter
se tot sol. Pluri objectes esset projectet sur li suol.

Li medium hat postulat que omni aparates mey esser forprendet ex li
sala. Ma un
die on installat les secretmen detra li paretes. Li Institute esset
habil: Li director fat plazzar un potent aparate fotografic, de quel li
apertura esset celat per un covricul, e ti covricul deplazzat se in li
obscuritá per un mecanisme ínvisibil. Un ilumination per magnesium es
preparat.

Quam in custom, objectes moe se sur li table avan li medium quel es
completmen
ligat. Ma Dr. Osty, sin avertir, fa exploder li «fúlmine» de
magnesium. Omni assistentes posse vider Sra Stanislava con su brass
pussant li objectes sur li table!! On accende li lúmine electric ma on
constata que li manu es denov in li ligaturas. E on comprende que li
potentie del medium jace in su habilitá extraordinari surtir su manu per
contraction ex li bracelette e remetter it rapidissim.

// XXX NOTE: ci esset li marca original de págine -39-

Un poc hontosi, li medium volet contestar li vision del assistentes, e
asserter que ella nequande utilisa su manu. Ma poc hores plu tard on
presentat la li fotogramma secret del scene con li manu sur li table. Li
famosi medium renunciat dupar plu long li publica e retraet se de
qualcunc activitá spiritic.

Si sra Stanislava hat consentit laborar con un tal control scientic,
ella vell har esset demascat strax. Su desfidentie hat obligat organisar
un procedentie ínvisibil. E omni to por un resultate negativ.

Ti impeccabil control esset un rud colp por li spiritisme. Ma de un
altri láter, li Institute metapsichic successat pruvar li realitá del
fenomenes monstrat specialmen de un ver medium, Rudi Schneider.

Ti yun mann ha acceptet omni controles e il volet que ili mey esser
íncontestabilmen exact. Il self ne explica su fenomenes. Quande il es
avigilat, il parla poc pri ili. E tamen, mersí a il un del max grand
descovritiones del munde ha esset fat. Un del scientistes quel assistet
un session raconta talmen su impressiones:

// XXX TODO: Citate?:

Rudi Schneider es sedent in li laboratoria del sub-suol del Institute
metapsichic.

Sur un micri table es posit un levi objecte, un blanc nas-linette. Un
rubi lúmine lassa visibil omni detalies del scene. Inter li table e
Schneider pende un nigri cortin.

Li assistentes es composit de scientistes e de curioses. Rudi Schneider
intra tre
rapidmen in somnie. Il exclama: Alontana li table. Li «fortie» va far
alquo (sic).

Quam li plupart del mediumes, Schneider da a su «subconscientie» un
personalitá
e un nómine: Olga. Por que Olga mey manifestar se, li silentie es
obligatori. Apen on percepte li respirationes. Poy bruscmen Schneider
sospira. Su muscules es completmen contract e il di: Bon die, Olga,
qualmen vu standa?

Strax pos que Olga ha manifestat se, li assistentes deve parlar
continuimen, pri omni species de objectes. Durant ti conversationes
comensa un bruida strangi, halucinant, anunciant li presentie de Olga.
To simila un micri locomotive grimpant sur un coline. Halotada sempre
plus accelerat e fort: it es li respiration de Rudi Schneider.

In normal statu un hom respira circa 15 vezes in un minute. Che
Schneider in hipnotism li inregistrator de Marey indica circa 300
respirationes in un minute e mem quelcvez 400 til 420. E to dura til 3
hores!

Inclinat sur su aparates, Dr. Osty constata un levi absorption del
radies infra-rubi, ma null object es moet. Li «fortie» es do
ínsuficent. On invita Olga: Vole vu ne moer ti nas-linette? -- Yes, ella
responde yo va moer it, lassa me condensar li «fortie». -- Corageosi
Olga, car Olga, ples esser amabil, lansa li nas-linette. -- Yes, yo va
far it. Ma ples parlar.

// XXX TODO: Confirmar pro quo li anteyan paragraf esset finit per
// un cite-signe.

Li conversationes recomensa. E anc li bruida accelerat del locomotive.

Bentost noi posse constatar que li corone es pussat vers li table. It
infla se e lassa escapar un nebul spess e grisatri, de circa triant
centrimetres de largore, quel avansa lentimen vers li superior bord del
table, e quande li table es atinget, ti-ci comensa ye su torn glissar
vers li assistentes!

Esque to ne es fantastic! Null fraude es possibil, nam li table es
inmerset in un
cone de radies infra-rubi. Strax quande un materie quelcunc (manu, ped,
etc.) penetra in ti zone infra-rubi, un circuit electric fa sonar un
tintinette.

Quinant vezes, Rudi Schneider successat refar li sam experiment. Li
scientic control minutiosi demonstra que li fenomenes psichic es absolut
íncontestabil, ma ili resta ínexplicabil. Quo Schneider nomina «li
fortie» deve esser ancor completmen studiat. Ma esque on conosse anc
exactimen li undes del radio, e esque pro to on va negar li T. S. F.?

Schneider surti de ti Statu hipnotic strax pos que li silentie es fat.
Null damage por su sanitá. Il ha solmen mult transpirat.

// XXX NOTE: li marca original de págine -40- esset in li sequent
// paragraf:

Li metodes de investigationes precis de Dr. Os ha permisset un capital
descovrition. Li substantie ínvisibil, intrat in li infrarubi, ne apare
quam un córpore ordinari, constant e homogen. No, it vibra intensimen,
con frequentie corespondent al
respiratori movementes. On posse deducter de to que li substantie
misteriosi es de orígin nervo-musculari, un specie de labor musculari
sublimat, med li íncredibil rapiditá del respiration.

Altri descovrition: on savet que li mediumes mult timet li lúmine. On
credet que li desir fraudar esset li cause de ti timore. Ma it apari,
pos mult experienties. que in facte li «substantie misteriosi»
desfacilmen condensa se in li lúmine blanc, o mem in li lúmine rubi. Ma
si on prende li precaution filtrar li rubi lúmine sur un ecran quel
elimina li radiationes vicin al orangé, on obtene li lúmine rubi minim
nociv.

On posse anc constatar que li energie mediumic ne es damageat per un
brusc iruption de lúmine blanc (por exemple li fúlmine de magnesium). Ti
energie desapari quelc secundes, ma reapari strax poy.

Mult constatationes e mesuras posse esser ancor fat. Infelicimen manca
li moné. It es necessi payar li locationes, un domesticité. Longmen un
mecen, sr. Jean Meyer. ha subventionat li Institute, ma hodie il ha
morit, just in un epoca quande li crise economic clude li portamonés.

Tamen li via es apert. Li nov scientie apen nascet monstra se plen de
promesses. Li futur reserva nos sin dubita sensational descovritiones.

// Li max grand machine electric del munde {{{2
=== Li max grand machine electric del munde

Un nov record tecnic ha just transpassat li Atlantic Ocean. Desde poc
témpor li max grand electric machine del munde es possedet del State de
Massachussetts, in U. S. A. Ti enormissim aparate es basat sur li metode
electrostatic (quel es ja considerat quam obsolet). Li scintilles
emisset del aparate have li tension de 10 milliones de voltes, e li
installation essent ye li disponentie del american fisicos, va -- on di
-- auxiliar les considerabilmen por lor
serchadas.

Tensiones de tal mesura es utilisat in li max audaciós experimentes del
scientistes quel prova realisar un descovritron con íncalculabil
importantie: li destruction del atom.

[.author]
Ex «Neues Wiener Journal», Wien, trad. W. Gilbert.

// On posse audir li lun-lúmin {{{2
=== On posse audir li lun-lúmin

In Tchecoslovakia, on ha just fat un curiosissim experiment de
transmutation a sones del lúmin emisset del lune e del stelles -- sones
quel poy esset radiodifuset. Vi, qual esset li procedentie:

Li telescop essent plazzat talmen que li observator mey reciver li
lun-lúmin in li linse, al ocul homan esset substituet li ocul selenic
munit de un membrane metallic. Li lúmine, traversante li ocul selenic,
productet un current vibratori, infortiat per li procedentie telefonic.
Ti son, radiodifuset, esset un grinsant bruida, quel haltat per un micri
deplazzament del telescop.

It vell esser forsan plu interessativ transformar li bruida a lúmine!
Li habitantes del cités e bentost tis del rure, vell haver li luminage
gratuit!

[.author]
Ex «Haut-Parleur», Paris, trad. W. Gilbert (Francia).

// XXX NOTE: ci esset li marca original de págine -41-

// Li cangurú {{{2
=== Li cangurú

Li animale max caracteristic de Australia es li cangurú; on trova it sur
li tot continente, e in pluri varietás e grandores. Li max grand specie
have un altore de circa 1,50 m quande li animale es sedent sur su long
posteriori gambes. It have un graciós micri cap, con dulci e inteligent
ocules.

Su enorm caude servi conservar su equilibrie, quande it fa enorm saltas,
súper gross truncs de árbores, principalmen quande il fugi avan li
canes, nam saltante it nequande tucha li suol con su anterior pattes.

Li fémina del cangurú possede sub li ventre un tasca in quel ella cela
su micres. Quelcvez, quande ella es persequet, ella jecte for su micres
quel atarda su marcha.

Li chassa al cangurú es fat generalmen sur un cavalle e con li auxilie
de canes, de quel li aboyas guida li chasseros. Nam li cangurús habita
principalmen li terrenes covrit de arbustes u, in omni casus, ili veni
refugir in ili.

Quande ili es persequet, ili effortia secuer li sómmit del collines o
contornar les. Ili sempre prefere ascender quam descender pro que un
rapid declive fortia les ear lentimen. Pos que it ha esset atinget
del canes, li cangurú torna se bruscmen, capte su ínamic con su
anterior pattes e tene it fortmen imbrassat, durant que it eventra it
med un del posteriori pattes quel es munit de un formidabil ungul. On
posse dir que null cane surtit del chassa sin
profund vulneras.

Li canes, quel conosse li danger, efortia max possibilmen capter li
cangurú per detra o mem per li caude, nam quande it ha perdit li usage
de ti important membre, it perdi su equilibrie.

Li carne de cangurú es bon por manjar, malgré su povritá in grass; li
caude es li max valorosi; un sup con caude de cangurú es un del manjage
max apreciat del australian cocine; it es li parte del animale quel on
invia in donation a su amicos pos un successosi chassa.

Ad ultra, li cangurú es un bestie dulci e ínofensiv, except ta it pulula
tant que ili vora li tot herb quel es necessi por li domestic animales.
Quande on prende les yun, ili facilmen es amansat.

// Un familie desfacil {{{2
=== Un familie desfacil

It ne existe in li plantes un familie de quel li studie ha esset plus
desfacil quam ti del orchidés. Li excessiv tenuitá de lor semes, li
desfacilitás realisar li circumstanties favorisant lor germination, fat
creder, durant long témpor, que ili esset generalmen steril. Salisbury,
in unesim, demonstrat que ti plantes posse germinar. Solmen con mult
pena, il successat far accepter ti rasonabil opinion. On hat mem videt
un naturalist del Renascentie. Targus, asserter que ti plantes es
generat del merles!

// XXX NOTE: ci esset li marca original de págine -42-

// Demí-surditá {{{2
=== Demí-surditá

Omni homes regreta li ciecos; ma tre poc homes regreta li surdos, e
presc null hom regreta li demí-surdos, proque li homes audient normal ne
conosse li psichic depressiones, per queles li demí-surdos suffre. In li
max mult casus li dermí-surditá developa se lentmen e progresse
constantmen til complet surditá in li oldesse; durant long témpore li
dermí-surdo ne posse resoluer se confesser su defecte córam altri homes
e serchar li apt medies de auxilie; il ne audacia interrupter li
conversation del altris questionante pri quel tema on parla, proque il
time molestar les; il senti que li altris ne fa se li pena includer anc
li demí-surdo in lor conversation, benque to es possibil sin alcun
eforties del voce, solmen per plu correct articulation e lent parlada.
Mult demí-surdos, pudent se confesser su defecte, simula quasi ili
comprende. Sovente li demí-surditá es confuset con stultitá, e justmen
to es un del max grav motives del psichic depressiones, del sentiment
de
inferioritá, quel opresse li demí-surdos. Ili senti se isolat e solitari;
ili evita li frequentation e deveni amansat e desesperat. Sovent ili
ha esset fraudat per custosi aparates sin valore; sovent ili mem perdi
lor economic existentie per li crescent
defecte.

In nor epoca it comprende se que li homes suffrent per li sam chagrine
organisa se. Anc li demí-surdos have organisationes in presc omni
landes. Ta, inter companiones de suffrentie, ili desmette li embarass e
li sentiment de inferioritá; ili inspira se per nov vitalitá e
esperantie. On demonstra les bon apparates infortiant li sones e li arte
leer li lingue fro li labies. Adplu on auxilia se mutual in mani
maniere. Inter li organisationes in Holland, Scandinavia, Germania,
Svissia e America un interchange de idés e visites ha comensat.

In li reuniones e revúes del demí-surdos desde quelc témpore un tema
occupa li tot interesse del demí-surdos: li nov metode instructer li
arte leer fro li labies, methode inventet e practicat de Karl Brauckmann
in Jena (Germ.). Ti-ci metode es basat sur li imitation del homan
moventies, de queles li parlada es solmen un parte; imitation in prim
del vocosi parlada, plu tard imitation sin voce, e finalmen ínconscient
imitation, quel facilisa li spiritual reception del leet paroles, li
combination e comprension; Justmen ci esset li gravissim defecte del
anterior metodes. Til nu tre poc demí-surdos posset aprender li arte
leer fro li labies til perfect capabilitá e habilitá. Li majorité,
malgré mult eforties, til nu ne posset aprender ti arte in tal gradu que
ili es capabil usar it in qualcunc ocasion mem in li conversation con
homes parlant ínprecis e rapid. Ja mult Instructeros de surdes e
demí-surdes ha venit, mem de America, a Jena, por studiar ta li nov e
mult discusset methode de Brauckmann.

[.author]
Dr. Peipers, Köln.

// XXX NOTE: ci esset li marca original de págine -43-

// Refrigidation {{{2
=== Refrigidation

Un del tormentes del homanité es li refrigidation. Ínnumerabil homes
suffre pro it plu-minu sovent, e su max desagreabil form, li grippe,
rabia tra omni landes quam un epidemie. Omni landes? No, in li polari
regiones refrigidationes es rar, paradoxalmen; ma li cose es simplic a
explicar: ta li aer es plu pur, quo diminue li dangere de infection.

In veritá null refrigidation es imaginabil sin infection. Li bacteries
de infection es tre difuset, precipue ta mult homes frequenta; do it es
presc impossibil escapar it. Ma ne omni homes es egalmen ataccabil por
un infection, e un cert individuo posse haver tre divers forties de
resistentie contra un infection, secun divers circumstanties. Li
diminution del corporal calore es solmen un del preconditiones del
infection.

It es ne generalmen conosset que homes con inert digestion es apartmen
ataccabil por mult infectiones, specialmen tis de refrigidation. Do ti
persones deve sempre cuidar ye un regulari digestion; vice acustomar su
intestines a aloé e altri acri medicamentes, ili mey manjar mult
fructures e reservar un precis clocca omnidial por li eada a ti discret
micri chambre, ad-u mem imperatores ea sin escorte.

Un simil observation es ti: corpulent homes capte plu sovent
refrigidationes quam magris. Certmen in mani tal casus li caus e li
remedies es li sam. Forsan it ne es solmen un bluff: un hom quel havet
mult experientie ye ti dominia, ha dit me que pos manjada de grassi
carne svinin li inclination a refrigidation es augmentat.

It sembla neplu esser modern portar galoches queles protecte nor pedes
contra humiditá. Nu, un grand percentage de omni refrigidationes posse
esser preventet per que on cuida pri sicc pedes. Si vu ne aprecia portar
galoches, ples changear sempre strax li strumpes e sapates quande vu
observa que vor pedes es humid. Ja li sudore del pedes posse causar un
humiditá quel sufice por deprender rapidmen li natural calore ex li
pedes. Do homes con sudant pedes deve changear sovent li strumpes e
siccar li pedes per pudre.

Qui fuma cigares, mey atenter: si vor cigar have un lateral fore, vu va
capter un refrigidation. Si vu ne crede it, ples experir.

Mult homes have tre iritabil membranes de muc. Per exemple quande ili ha
manjat nutrimentes piprat, quam salcise etc., ili inclina a capter
refrigidation; mult homes have to sin saver it. Generalmen li modern
medicina ha reconosset li nocivitá de pipre e altri acri condimentes.
Anc li inhalation de oxid carbonic (mal function del forn e altri gases
atacca li membranes de muc; adplu quande on dormi in un chambre con
central calentation, li membranes de muc es siccat e abandonat al
infection; ili posse conservar lor fortie de defense solmen per restar
humid.

It es comprensibil: preventer es plu bon quam curar. Ma quande on ha
captet li infection, quo far It es tre desfacil supresser it, e on
conosse ti desagreabil statu quel dura circa un semane. Mani homes crede
curar se per mult alcohol; ma lu max apt es: trincar calent limonade
con mult sucre e sudar fortmen durant li nocte; ne obliviar regular li
digestion. Ma si on observa ye just témpore li unesim simptomas del
infection (un cert grattada in li gurgul), on posse preventer li
desagreabil statu per divers medies, inter queles menthol es max
recomandabil. It es tre efficaci inhalar evaporat menthol; to on compra
in li apotheca un dilution de menthol in alcohol e versa quelc guttes
sur un linette; tra ti linette, quel on tene al nase, on respira tam
long quam possibil; ma ples evitar tuchar li ocules per li fingres o li
linette, proque li ocules es tre iritabil per menthol. Plu agreabil, ma
ne tam eficaci es li aplication de menthol in li form de dragés prendet
in li bocca; ili dissolue se e on gloti lentmen li saliva; talmen li
muc-membrane del gurgul es mentholisat, ma solmen per un cert habilitá
on transportar li mentholisat saliva del gurgul un poc adsupra in li
superior parte del fauc, detra, li uvul, sovent es li loc de infection.
Qui ha aprendet ti arte, ti posse preventer un refrigidation portant
sempre sur se un buxette de menthol-dragés.

[.author]
Ex german trad. Dr Peipers Köln.

// XXX NOTE: ci esset li marca original de págine -44-

// Quo yo trovat in un miniera {{{2
=== Quo yo trovat in un miniera

Li autor del sequent raconta, sr. Roberts, esset ingeniero del mines de
San Francisco ante 1900. Benque il vivet 30 annus in li minieras e havet
omni species de aventuras, sr. Roberts considera ti-ci quam li max
terribil:

Un annu, du anglés capitalistes chargeat me visitar li minieras Govebold
e Napoleon in li region de d'lnyo in California. Pos li fixation del
conditiones e precie, yo consentit e strax departet, acompaniat de du
ancian mineros, e de du cavalles traent un carre.

Noi comprat un bon corde de 100 metres de longore e mult provisiones e
bentost arivat in ti valley del Morte, u trovat se li miniera a
explorar, in un region completmen desertic. Ye li ped de un coline, li
ovreros fat me remarcar un tunel, nu obstructet, quel devet antey
penetrar til li fund del miniera quel yo volet explorar. Li crulada hat
plenat it completmen e, it semblat, ante poc témpor; pro to noi esset
obligat ascender li coline, in li sómmit de quel trovat se li apertura
del puteo. Ta, noi trovat un specie de cabestane ancor sat bon. Noi
ligat li cord a it e pendet un grand cutin sitelle quel devet far
descender me.

Poy, yo intrat in mi góndol, prendet gross cutin gantes, un pica, un
bugie e comendat a mi companiones descender me gradualmen. Levante li
ocul yo posset vider li circul luminosi del ciel diminuent sempre plu.

In li medie del curs yo criat a mi companiones far descender me plu
lentimen. Ma, ye li son de mi voce, un turbul de mus-volantes lansat se
subitmen vers li apertura del puteo, circumante me, sufocante me presc,
talmen que mi bugie esset extintet. Tande comensat in li obscuritá un
ver battallie. Yo criat denov per li tot fortie de mi pulmones por que
ili mey far ascender me, nam yo esset aciecat, asurdat per li imens
turbul de ti besties. Ma vice reascender, yo descendet sempre plu:
evidentmen, mi companiones ne audit mi desesperat apelles. Tenente me
al cord, yo effortiat reinflammar mi bugie, ma li mus-volantes volat
contra mi visage e mi manus, infundante sovente lor acut grappes in mi
carne.

Yo esset completmen covrit de ti animales nauseativ; milles e milles
exeat de partú.

In ti moment comensat li max terribil parte de mi aventura: yo hat
passat li zon del mus-volantes. Agenuante me in li funde de mi gondol,
yo hat successat refar lúmine. Horrore! Yo esset circumat de un masse
de sibilant serpentes crotales.

// XXX NOTE: ci esset li marca original de págine -45-

Quelc annus antey, durant li exploration del miniera, li inferior parte
del puteo hat esset asolidat per traves. E nu, sur chascun trave, yo
videt aparir horribil capes de ti reptiles. Yo suposit depoy que ili hat
serchat grimpar exter li puteo, nam it es conosset de omni chasseros que
li crotales grimpa mem sur li árbores. E durant que yo descendet sempre
in li medie de ti masse crablant e sibilant, un del max gross serpentes
lansat se de su trave e fixat su crocas in mi
manche.

Frissonante de horrore, e omni mi nerves vibrante, yo captet it rapidmen
detra li cap, raffat it de su position e precipitat le in li fosse.
Audiente it chocar strax li fund, yo comprendet que yo ne esset tre
lontan de ti-ci. Du o tri altri serpentes lansat se sur me, Sin atinger
me, felicimen, e cadet quam li unesim. In ti moment, li bruida del
sonettes augmentat terribilmen, quo yo atribuet al cadida de ti animales
quel hat
avigilat centenes de altres in li fund del puteo. Li góndol tande
subitmen haltat.

Yo esset tande suspendet ye 100 metres sub li superficie del suol e ye
circa 5 metres del fund del miniera, quel yo divinat covrit del horribil
serpentes. Nequande yo hat audit un simil bruida e li fetiditá
esset íntolerabil. Sol, tis quel ha respirat li nauseativ odore de
serpentes acumulat posse realisar quo to es. Yo sentit me evanescer ye
li idé que yo devet strax tuchar li funde de ti antre de crotales. Yo
sucusset li cord con desespera: yo criat, yo
ululat in li pensa esser audit. Mi tot sangue esset glaciat de horrore
vidente li morte aproximar se a me.

Ma, subitmen, li góndol comensat reascender lentimen, oh! tro lentimen.
Yo credet devenir foll de ínpatientie, tam plu que in cúlmine de
horrore, yo devet subisser li repetition del sam tormentes. Sempre li
serpentes lansat se sur me, talmen que mi vestimentes esset maculat per
li venen crachat de ti monstrus. Un serpent de circa un metre cadet in
mi góndol. Rapidmen yo posit li ped sur it, aplastante it per mi tot
pesa. Su córpor tordet se circum mi gamb. Nequande yo va obliviar li
sensation de intens desgust quel fat me ti animale viscosi.

Ma li góndol ascendet lentimen. Yo esset arivat denov ye li nivelle del
mus-volantes quel recomensat ataccar me ancor plu furiosimen. Denov li
lúmine esset extintet. Yo ne posset combatter un tal amasse de ínamicos
e serchat solmen protecter mi cap contra lor colpes.

Finalmen, yo arivat al apertura del puteo. Mi companiones constatat que
quar gross crotales pendet sub mi góndol. Probabilmen, hante volet
lansar se sur me, ili hat restat fixat per lor crocs e ne posset retraer
se.

Con li clobb de mi pica yo mortat li serpent sub mi ped, poy saltante
sur li suol, yo cadet presc evanescet.

// XXX NOTE: ci esset li marca original de págine -46-

Durant pluri hores yo restat extendet sub un torrid sole ne possente
calentar mi glaciat córpore e suffrente de convulsiv vomida. Mi
companiones mortat tri del serpentes suspendet e li quaresim mortat se
self, cadente in li puteo.

Yo bentost savet que li sol rason pro quel li mineros ne hat fat
descender me plu bass, esset que li corde esset tro curt. Si li cord
vell har havet 5 metres in plu, mi morte in li medie de ti ínnumerabil
serpentes
venenosi vell har esset horribil.

Yo questionat li du mineros pro quo ili ne hat atentet mi crias de
detresse. Ili respondet me que ili audit necos ma que ili havet mult
pena restar che li puteo quande li mus-volantes exeat li apertura. Li
sole aciecat ti besties, talmen que ili volat contra li homes, battente
lor visage de lor ales e impedient les vider e audir altri cos. Ne
audaciante far me ascender in ti masse de afollat animales ili pensat
que it vell esser plu bon far descender me infra li region habitat de
ili, sin divinar li dangere de ti manovre.

Plu tard, altri persones explicat me li presentie del serpentes in li
mine. Circa 25 annus antey, un Italiano e un Franceso hat forat li
puteo til quande it devenit desfacil extraer li minerale; alor ili fat
in li pede del coline li tunel pri quel yo ja parlat e quel comunicat
con li funde del puteo. Pos que it esset abandonat, li mine devenit li
refugitoria del serpentes, scorpiones, tarantules, etc. Plu tard, li
tunel crulat inprisonante ti animales. E li serpentes possente nutrir se
per yun mus-volantes quel cadet in li puteo, comensat pulular.

Yo revenit a San Francisco e anunciat a mi amicos que mi comission hat
successat e que yo hat decovrit li max grand mine de serpentes del tot
munde.

[.author]
Ex «The Wide World Magazine».

// Li galant gibbon {{{2
=== Li galant gibbon

Li tropical forest, plen de imprevidet e de misteries, oferta quelcvez
charmant spectacules al observatores.

Quande ili ne senti se observat, li animale mem max faruchi monstra
ínexpectat aspectes de lor vive. Yo esset un die, scrit un viageator, in
li land Laos, proxim un river passabilmen larg, sur quel un trunc de
árbor jacet de un bord al altri. Ariva un tot colonie de simies. Un old
gibbon, versimilmen li chef del truppe, pos un discurs de alcun minutes,
tendet li manu a un del micri simias e auxiliat la passar li vatte. Poy
il revenit e repetit li sam geste, til quande li tot familie ha arivat
sur li altri bord. Ti exemple de cortesie por li altri sexu, dat de un
old simie, in plen forest, esset in sam témpor tam simplic e human que
it esset presc emoent: Ante vider e copiar li homes, ti gibbon, quel
nequande exeat del forest, hat trovat, tot naturalmen, li geste quel yo
hat videt.

// XXX NOTE: ci esset li marca original de págine -47-

// Li centenarie del ferrovia {{{2
=== Li centenarie del ferrovia

Li unesim tren, quel esset trenat de cavalles, circulat in 1823, inter
St Etienne e Andrézieux in Francia. Li rel esset inventet del anglés
ingeniero Vivian.

Quelc annus plu tard, li anglés Stephenson fabrica li unesim locomotive
quel in nomina li «roquette».

Ti unesim locomotive esset precedet de un cavallero indicant li dangere.
Ma bentost, li grand inventor imperat al cavallero retraer se e il
obtenet de su machine li rapiditá extraordinari de 24 km in hor!!!

«Ili ne plu save quo inventar por ear plu rapid», criat li promenantes
terrificat per ti machines quel sputat, fumat e avansat con un tal
rapiditá.

E nu li enorm locomotives lassa nos índiferent quande ili passa ye 100
km in un hor. Ti potent machine aspecta altrimen quam lor modest ava
«Li roquette».

In li luxuós vagones, noi posse manjar e dormir quam noi vole. Ma
probabilmen pos 100 annus, ti comoditás va semblar tre modest.

[.author]
(Ex «L'écolier romand».)

// XXX NOTE: ci esset li marca original de págine -48-

// Cosmoglotta B 3 (1935-07/09) {{{1
== Cosmoglotta B 3 (1935-07/09)

COSMOGLOTTA-INFORMATIONES

Numeró 3    Julí-August-Septembre 1935

Apari durant chascun trimestre quam suplement a Cosmoglotta printat.

Redaction e Administration: Occidental-Buró, CHAPELLE (Vaud), Svissia.

Precie de abonnament, junt con Cosmoglotta, por 1935: Fr. 3,50 sviss.

// Pri li abonnament a cosmoglotta {{{2
=== Pri li abonnament a cosmoglotta

Pro li actual desfacil situation
economic, quelc coidealistes demandat nos posser payar lor abonnament
durant li annu current secun possibilitá. Noi joya informar les que noi
accepta talmen facilisar les. Tamen, noi memora que noi ne posse
ingagear nos servir les li regulosi abonnament (Cosmoglotta,
Cosmoglotta-Informationes e eventual suplementes) SI ILI NE INFORMA LI
ADMINISTRATION DE TI DESIRA.

[.author]
Administration

// Mi viage in Nord-Europa {{{2
=== Mi viage in Nord-Europa

Sequente un amabil invitation de Prof. Jespersen venir a Helsingör por
discusser divers interlinguistic questiones e si possibil paralelisar
nor movementes, yo usat ti generosi ocasion por un poc elargar mi viage
e visitar anc pluri nor centres occidentalistic por far personal
conossentie.

In Helsingfors, yo havet ocasion visitar mi amabil corespondent, Dr.
Tallgren-Tuulio, professor del romanic lingues in li universitá e
colaborator de Schola e Vita. Benque preferent plu li pur latin formes
pro li comoditá de usation por li scientie, il agnoscet que por general
usation forsan to vell esser tro desfacil.

In Stockholm li coidealistes del Sved Occidental Federation receptet me
con un vermen extraordinari hospedalitá e cuida pri me, specialmen
seniores Berggren, Sköld e Lindström. Durant li convenidas esset tractat
questiones linguistic e propagandistic, e noi posset constatar un
unanimitá injoyant in nor opiniones.

Pro que sr. Haldin, li old-mastro del sved occidentalisme esset in
extrania, yo ne posset visitar le in Eskilstuna por revanchar me pri su
pluri visitas in Tallinn.

In Lund yo passat li unesim die in li amabil societé de Dr. Jarring e su
amabil marita e che prof. Agrell, omnis del universitá Lund. Benque ne
essent interlinguistes, ili conosset nor scopes. Li alt intelectual
sfere del conversation esset me un special juition. Prof. von Sydow
esset ocupat ti die per altri obligationes. Ma li sequent die yo devet
translogiar in su villa, e li témpor quel yo passat in su familie con li
amical hospedalitá e pace sempre va esser me un car rememorie. Durant
nor deliberationes Prof. v. Sydow expresset li opinion que li edition de
un folkloristic ovre in Occidental vell mult promover nor cose in scientic
circules.

De Lund yo departet trans Malmö a Copenhag, u me ja incontrat nor
fervent colaborator sr. Ilmari Federn li autor del lexico in
preparation. Su cuidas e devotion esset ínsuperabil. Mult agreabil hores
yo ha passat che su amabil parentes, un centre de alt spiritualitá e
natural cordialitá.

Che Prof. Jespersen yo esset gast durant un semane e noi ha perdiscusset
quasi li tot complexe de questiones. Li amabilitá e complesentie de ti
nor anteyan adversario e concurrente, e li atmosfere de ti quiet bell
villa con li regarde sur li Sund creat un bon sentiment por nor labores,
li protocolle de quel es editet quam separat brochura per li
munificentie de seniora Morris, secretario de IALA. Noi espera que un
constant colaboration inter prof. Jespersen e nos va continuar lu
comensat por lu bon del comun scope.

De Helsingör yo passat denove per Copenhag e posset constatar un complet
reciproc comprension con nor dan coidealistes in linguistic e tactic
questiones.

// XXX NOTE: ci esset li marca original de págine -25-

Per Lübeck e Hamburg yo viageat a Köln, u yo visitat nor venerat vice
presidente del Union Dr. Peipers. Li joya mutual esset grand pro que noi
ya stat ja long in corespondentie. Yo mult joya har fat personal
conossentie de ti fervent e fidel coidealist, e yo solmen plendi li
demísurditá de ti amabilissim colaborator, quo gena le mult anc in su
profession. Noi visitat ta anc li oficie de Heroldo de Esperanto e su
energic e amabil director sr. Teo Jung.

De Köln yo departet a Offenbach u yo passat pluri dies in li hem de nor
vice presidente del academie Dr. Ing. Wormser. Ínobliviabil dies de
reposa e intelectual juida. Mult questiones actual esset tractat in nor
vesperal conversationes, specialmen linguistic tales. Anc Dr. Auerbach,
un del ductores de Ido yo hat ocasion visitar in Frankfurt a.M. Il ja
hat recivet li copie del protocolle de nor conferentie con prof.
Jespersen e monstrat mult interesse pri nor argumentes.

In Berlin-Bernau, in li hem de sr. Mildebrath, noi havet un conferentie
de representantes de divers german centres. In logiar e nutrir li
convenites il e su marita monstrat un hospedalitá e organisation, quel
ne posse esser superat. Pos li convenida in Bernau quel durat du dies,
yo spenset ancor du dies in Berlin, u coidealist Mass me ha mult
auxiliat. De Berlin yo viageat direct a hem per relvia.

Resumante mi tot viage yo es in maxim gradu conmovet per tant amore,
cuidas, amicitá, fide e comprension, monstrat me de omni coidealistes.
Yo posse solmen de plen cordie expresser mi sinceri profund mersí a omni
mi amicos e coidealistes pro lor grandissim bonitá. Yo nequande va
obliviar ti important e necessi viage. Noi mey esperar que li conexe
personal va fortmen avansar nor movement.

[.author]
Edgar de Wahl

// Question de ortografie {{{2
=== Question de ortografie

On ha ja remarcat que li ultim numeró de Cosmoglotta esset printat con
generalmen simplificat ortografie. Noi deve preciser que to ne es un
capricie personal del redactor, ma que sr. de Wahl self, pos har
conferet con pluri ductores desirat far un experiment ortografic durant
2 o 3 numerós de Cosmoglotta. On save que in Occidental, on es líber
scrir con simplic o duplic lítteres, ta u li lingues national diverge.
Ti libertá ha esset diversmen apreciat. Pro to, noi va provar aplicar
durant un curt periode li max simplic solution. Naturalmen, li duplic
lítteres resta partú u ili es necessi por li pronunciation (Ex.:
progress-ar, accepter, etc.) e anc por diferentiar 2 paroles can e cann,
etc. Pos un cert témpor, li letores va dar lor opinion pri ti innovation
e secun li resultate del experiment, Cosmoglotta va reprender li anteyan
ortografie o continuar definitivmen con li simplificat.

// Interesser o interessar? {{{2
=== Interesser o interessar?

Concernent nor decision del ultim Informationes, noi recivet pluri
lettres. Sr. Dr. Peipers inter altres asserte que li form alegat
*interessiv* sembla le esser solmen un idistic heredage; e il adjunte
mult altri argumentes por preferer *interessar*. Adver li question ne
es facil a soluer nam du principies egalmen important es ta in
oposition. Li principie del analogie postula interesser apu esser, quam
accepter apu concepter (e ne acceptar). Ma li internationalitá postula
*interessar*.

Pos har discusset pri li problema con li dan e sved coidealistes, durant
su ultim viage, sr. E. de Wahl just scri nos que il finalmen decidet se
por «interessar». E pro que ti decision concorda con li desire de omni
letores quel scrit nos, noi ne dubita que ti vez li afere es
regularisat. Do noi peti nor letores considerar quam anullat nor
precedent decision pri *interesser* e notar que in futur li ortografie
va esser *interessar* e *interessant*. Naturalmen, li textus ja
printat antey, quam li covriment de Cosmoglotta, ne posse esser changeat
ante li fine del annu.

****

ESQUE VU DESIRA AUXILIAR NOS? Tande ples comprar li Occidental
litteratura quel vu ne ancor possede: RADICARIUM DIRECTIV e lexicos
NATIONAL-OCCIDENTAL.

****

// XXX NOTE: ci esset li marca original de págine -26-

// A nor colaboratores {{{2
=== A nor colaboratores

Cosmoglotta nr. 5 quel va aparir circa li 10 octobre va esser consacrat
al *comercie*. It va publicar inter altris un articul pri un
sensational invention fat de nor coidealist Marius den Outer in Den Haag
(Nederland). To es un scri-machine por scritura rapid, pri quel li
presse holandes ha ja mult parlat. Ti machine ja intrat in li practica.

Cosmoglotta nr. 6 quel va aparir li 1-im decembre va esser consacrat al
artes, con rich ilustrationes.

In 1936 li cadernes va esser successivmen consacrat al education,
scientie, litteratura, interlinguistica, etc. -- Noi vell anc abordar
altri temas por exemple economie, religion, politica, ma on desconsiliat
nos tam spinosi pri queles li hodial spíritus es tam facilmen iritabil.
Omni nor letores va comprender nor prudentie.

// Cronica {{{2
=== Cronica

Sempre li propaganda in omni movementes halta in li mensus estival.
Tamen noi posse signalar quelc factes interessant durant li ultim
trimestre. Bentost li labor va reprender partú con un nov vigore.

Noi exhorta tis de nor amicos quel publica articules pri Occidental in li
national presse sempre indicar li adresse del Occidental-Buró de
Chapelle (Vaud), Svissia (o del national centre quande it existe) por
que li letores quel desira conosser nor idés e movement mey documentar
se e devenir abonnate a Cosmoglotta. Un articul sin adresse ne have
efecte durabil.

Nor centre de propaganda de Chapelle *sempre responde strax* a omni
demande, con juntion de un numeró specimen de Cosmoglotta. In plu it es
completmen equipat con prospectes scrit in li principal lingues de
Europa.

// Dania {{{3
==== Dania

Del 10-15 august, noi havet li plesura, que sr. E. Berggren,
secretario del Sved Occidental Federation, visitat Copenhag. Il assistet
al congresse del nordic filologos, u noi havet anc ocasion incontrar
professores Jespersen e Sydow, e escutar lor tre interessant discurses.
Sr. Berggren salutat nor yun Occidental-pioneros. Li resultate de nor
conferentie es un proposition Berggren-Blomé-Federn por li votation del
mollat sones, quel in consentiment con sr. de Wahl va esser presentat al
Academie quam eventual suplement de su propri propositiones; e li
proposition pri crear un «Archive pri factes del practical aplication
de Occidental e su ínmediat comprensibilitá», quel li letores va trovar
altriloc in ti numeró de Cosmoglotta-Informationes.

-- Ye ocasion de su 75-esim anniversarie ye li 16. julí, prof. Otto
Jespersen ha dat al jurnale «Politiken» hodie un interview, ex quel
seque ci traductet li passage pri li lingue international:

«Mi cordie es fendet inter anglés e li lingues artificial.»

Noi torna li conversation al lingues artificial, Esperanto e Ido, quel
sempre ha havet li grand interesse del professor, e il di:

-- Yes, on ya vide ho-témpor que li nov Germania interdi instruction de
p{dot} ex. Esperanto, e in li nationalistic flutiones del presente li suol
es mal al lingues comunicatori, ma noi fa quo noi posse. Esperanto ya
sempre ha aparet me tro artificial, Ido es plu bon, ma anc constructet
tro sur li base de Esperanto. Du altri lingues Occidental e Novial in
facte constructe sur lu comun, e ili colabora. Occidental es constructet
de un mann, quel have li nómine de Wahl; il ha esset che me durant un
semane in verne por conferenties de matin til vésper, e ye un del proxim
dies va esser publicat un raport pri li coses, quel nos es comun. Per
auxilie de ti lingues un Islandés e un Bulgar va posser comprender
unaltru…    Ilmari Federn.

// XXX NOTE: li marca original de págine -27- esset in li sequent
// paragraf:

// Estonia {{{3
==== Estonia

Un conosset proverbie pretende que *null hom es profet in su
land*. To semblat anc esser li casu por sr. E. de Wahl. Tamen desde
alcun témpor, li atention public comensa esser atraet sur il. Li jurnal
Päevaleht del 19 mai publica un grand articul con un portrete de E. de
Wahl, exposient e laudant li ovre del autor de Occidental. -- Un altri
jurnal tre difuset Esmaspäev, de Tallinn, in su numeró del 11 august
anuncia que li celebri interlinguist have in ti die 68 annus; pos quo it
raconta su merites e da quelc informationes pri importantie de
Occidental. -- Noi junte nor gratulationes
por desirar a sr. de Wahl long vive e felicitá. Nor letores deve nu
memorar li date del 11 august, die del anniversarie del autor de
Occidental.

// Francia {{{3
==== Francia

Nor amico G. Poujet, instructor, distribuet folies de
propaganda in reuniones pedagogic.

Un altri coidealist, W. Gilbert, fat inserter articules pri Occidental
in francés in jurnales «La Patrie Humaine», in Occidental in «Le
Réveil d'Indre et Loire» e in li «Combat Syndicaliste».

Li Association Proletari Interlinguistic comensat publicar sur folie
volant un trimestral bulletin. In li nr. 1 (julí 1935), li redactor
Poujet tracta divers questiones de organisation. Tis quel interessa pri
li Association Proletari Interlinguistic, fundat por propagar Occidental in li
medies social-comunistes posse scrir a sr. G. Poujet, Isles sur Suippe
(Marne), Francia.

// Germania {{{3
==== Germania

«Der deutsche Occidentalist», Mitteilungsblatt des
Deutschen Occidental-Sprachbundes (Adresse: J. Quensel, Günthersleben über
Gotha) continua aparir con interessant contenete:

- Nr. del 1-im may: Cedenburg in Hungaria, de E. Moess.
- Nr. del 15-im may: Die Grammatische Struktur des Occidental, de Walter Karch.
- Nr. del 1-im junio: Das Esperanto-Wunder, de E.K. Neumann.
- Nr. del 15-im junio: Occidental ist keine künstliche Wilthilfsprache, de
J{dot} Quensel.
- Nr. del 1-im julí: Li machine de chifframent, de G. Prinz.

// Rumania {{{3
==== Rumania

Noi esset agreabilmen surprisat trovar in un semanale de
Craiova, «Presa Poltenlel» (3 junio), du grand columnes dedicat al Occidental.
Un columne scrit in Occidental esset signat de nor devotissim coidealist Dr.
Peipers, li duesim dat li traduction del sam textu in rumanian fat per
sr. Aurel Eschenasy, anc un coidealist. It es extraordinari constatar
quant Occidental es proxim a ti lingue national. Complet frases es presc li
sam; do anc por rumanianes, Occidental es comprensibil sin studie anteriori.

// Tchecoslovakia {{{3
==== Tchecoslovakia

Nor activ amicos de Tchecoslovakia comensa publicar,
secun li model del documentes del SAPO, un interessant serie de divers
documentes. Vi li liste til nu editet:

- Nr. 1., Exemples comparativ in Esperanto e Occidental, con
  indication del internationalitá.
- Nr. 2: Quo es Occidental (in Occidental).
- Nr. 3: Esque vu save, quo es Occidental (in tchec).
- Nr. 4: Quo es Occidental (in german).
- Nr. 5: Quo es melior, Esperanto o Occidental? (in tchec).
- Nr. 6: Recomendation de Cosmoglotta (in tchec e Occidental).

Ulteriori numeró va sequer:

- Nr. 7, in german e Esperanto: Judicies pri Esperanto e Occidental.
  Qualmen on funda un Occidental-Club, etc.

Omni ti documentes es mimeografat sur folies format 210 x 297 mm. In
resuma, to es un excellent colection completmen imitabil!

// XXX TODO: Ligar:

-- Noi mult joya dar sur págine apart li textu (sin li titul, quel es
printat apart sur li folies de nor amicos de Tchecoslovakia) del
Occidental-Bulletin, nr. 7. Do ples leer in it li cronica concernent ti
land. Ancor nor max sincer gratulationes pro li sempre excellent
propaganda fat in ti land.

// Svissia {{{3
==== Svissia

Pluri jurnales recenset li revúe Cosmoglotta nr. 103 quel
esset inviat a circa 100 jurnales. Noi recivet un cert númere de
demandes de informationes pri Occidental. -- To esset un interessant
experientie. In futur, solmen un tre curt textu deve esser adjuntet por
li redactiones.

-- Li SVISS ASSOCIATION POR OCCIDENTAL va probabilmen far su general
assemblé li 27 octobre (e ne li 13, quam indicat in li oficial
bulletin), in Biel. Noi ja peti nor coidealistes reservar ti die!

-- Li «Oficial Bulletin del SAPO» dura aparir (Adm.: Occidental-Buró,
Chapelle (Vd.)). Li nr. 4 (august septembre) informa pri li morte de nor
membre Lazare Mendel (Craiova, Romania), pri li servicie del
informationes pri li Occidental-movement, pri li materiale de propaganda, li
propaganda in li gazettes por quel ti bulletin da 2 specimenes de
anuncies.

// XXX NOTE: li marca original de págine -28- esset in li sequent
// paragraf:

-- A quo bon tant paroles? Li question si Esperanto es plu bon quam Ido, o
vice versa, ne es un problema plu quam ti, si noi vell preferer candeles
de stearine a un old lampe de petroleo. Tamen sembla, que li
«Europa-Zeitung»
(Basel) time un poc li luce electric caus su brilliantie e claritá. In
su numeró del 9. april 1935, it printa un articul de du columnes, scrit
de J. Schmid (Bern) pri un «Europan lingue». Sr. Schmid defende li
signes special de Esperanto quam índispensabil por li execution del principie
«un son -- un signe». Pro que noi ne conosse ti principie in Occidental, noi
anc ne have ti problema a resoluer. In plu, il defende li acusative
obligatori e li adaptation del adjective al substantive. Pos un
anihilant judicament pri Ido in respect a su propaganda, il continua:
«Pos li nascentie de Esperanto, dozenes de «mundlingues» ha aparit.
Ma ne un sol posset mem por un moment interessar li publica. *Ili omnes
ja apartene al historie* (sublineat de nos): Esperanto unicmen, ha
restat e ha devenit li lingue vivent, parlat e scrit de cent-millenes de
homes».

Esque noi posse expectar un serios progresse sur un tal base de
argumentation? E esque li Europa-Zeitung, quel in respecte de su nobil
tendentie pacific noi deve altmen estimar, posse justificar li
sacrificie de su columnes a tal futil discussiones? It vell esser mult
plu util publicar articules pri su propri domene: economic e politica
del pacifisme, in un mundlingue, mem in Esperanto, si it ne audacia
printar les in Occidental; ma mult plu fertil quam teoretic
argumentationes pri li avantages de un o un altri mundlingue, vell esser
un publication de articules in *divers* mundlingues, alternant.

[.author]
Dr. H. Nidecker.

// Un international camp {{{2
=== Un international camp

In li ultim témpore on ha discusset pri li arrangeament de un
international Occidental-congresse. Un tal congresse certmen va evenir
bentost o tard.

Un idé venit in mi mente: Esque it vell esser avantageosi arangear li
congresse quam un international camp, o eventualmen un camp in conexion
con li congresse?

Li vive in campes, con tendas, etc., es ya tre modern, e mult
organisationes arangea su estival convenes in tal maniere.

Automobilistic campament es anc un modern developament. Li congressistes
vell posser ear automobilant e campant al congresse. Ma ne omni persones
possede automobiles, tendas o altri campatori equipament. It mey esser
que ti qui possede un automobil, ne possede un tenda e invers. Altres
have solmen li desir partiprender in li congresse e le necessi moné.

Por que omnes mey esser satisfat, li Occidental organisationes mey acter
quam intermediaries. Ti qui ne possede un automobil, obtene acomodation
in un vehicul; li viageantes sin tenda intra in relation con li fier
possessor de un tal, etc.

Esque ti suggestiones es realisabil?

[.author]
Karl Krogstad (Norvegia)

// Un Occidental-congress? {{{2
=== Un Occidental-congress?

Ja desde long témpor on parla pri it. Tamen
pro divers motives, li Occidental-Union ne ancor prendet un decision.

In altri parte, it sembla nos que por li unesim congresse, it deve esser
un successe e pro to, noi deve preparar it de long témpor ante su
realisation. Do, it vell esser un poc tard por 1936.

Noi peti omni coidealistes far nos propositiones pri land e date por que
noi vell posser far propositiones in li just témpor. Por ti congresse,
on deve selecter si possibil un land u li conditiones economic, politic,
turistic es max apt por assecurar li max grand participation.

****
KOSMOGLOTT. Sr. Intr. Gösta Ahlstrand, Box 3007, GAVLE III, Svedia,
desira comprar li nr. 1, annu 1922 e 1, annu 1923. Ples far oferta e
precie.
****

****

QUI NE ANCOR POSSEDE LI SEQUENT LIBRES? (che Occidental-Buró)

[cols="<,>"
|===
|                                           | Afrancat

| BERGER: Curs de Occidental in Occidental  | Fr. —.50
| DE WAHL: Radicarium directiv in 8 lingues | Fr. 2.50
| DE GUESNET: Manuale de conversation       | Fr. —.40
| CRESTOMATIE DE OCCIDENTAL                 | Fr. 1.50
| LI COMPLET COLECTION DE «OVRE» (7 tomes)  | Fr. 4.—
|===

****

// XXX NOTE: ci esset li marca original de págine -29-

// Ínmediat comprensibilitá -- Archive de factes -- Doc. 141 a {{{2
=== Ínmediat comprensibilitá -- Archive de factes -- Doc. 141 a

Un important argument de Occidental es su ínmediat comprensibilitá. Omni
Occidentalist save, que Occidental esset aplicat in corespondentie con
ne-Occidentalistes con eclatant resultate positiv. To pruva que Occidental da
ínmediat factic material avantages a su usator, quel nul altri sistema
posse dar. Un lettre in Esperanto es comprendet de quelc milles de
Esperantistes; un lettre scrit in Occidental es comprensibil a milliones de
homes (quel ne mem besona conosser li nómin de Occidental). Ma li publica, li
adversarios in discussion ne contenta se con li assertion del
Occidentalistes, ili demanda strax vider concret pruvas; e nor amico
posse riscar esser considerat quam fanfaron solmen pro que il ne posse
strax citar un palpabil exemple.

Pro to noi proposi instituer in «Cosmoglotta-Informationes» un
permanent rubrica nominat «Archive del practic aplication de
Occidental».

Omni coidealist quel aplica Occidental in lettres a ne-Occidentalistes mey strax poy
informar li redaction de Cosmoglotta-Informationes quel va ci publicar
un noticie pri it (sub numeró current). Anc ancian experienties posse
esser publicat ci. Li noticie mey contener li sequent indicationes:

Date (mensu e annu) -- Nómin e cité del Occidental-istic expeditor -- Númer del
lettres (solmen si pluri), grandore del lettres (til 5 lineas: curt
lettre; plu quam 25: long lettre) -- Nómin o profession, cité, lingue
matrin del correspondent ne Occidental-istic. -- Tema de corespondentie. --
Lingue in quel li response es scrit. -- Remarca: Esque ex li response
esset visibil que li altri ha bon comprendet; esque on ha dat traduction
de alcun paroles; esque li altri ha enunciat un opinion pri Occidental.

In sequent noi da quelc experienties quam modelles redactet secun ti
schema ({asterisk} {equals} ancian exemples).

De témpor a témpor un rond númere del exemples posse esser collectet in
un liste e poligrafat quam folie special in sam maniere quam listes de
favorabil criticas e enunciationes pri Occidental. Noi espera que nor
co-propagatores va sentir li «Archive de aplication» quam util auxilie
in lor labore.

August 1935.

[.author]
Erik Berggren (Stockholm), Ilmari Federn (Copenhag)

'''

1. Julí 1935, Occidental-Informationes Copenhag, Dania, scri al
   consulatu in Copenhag de un grand international union de
   corespondentie. (Rem.: por quelc grammatical parolettes ha esset
   dat traduction in li margine). Li dan response del consulatu
   monstra, que on ha perfectmen comprendet li lettre.

2. August 1935. Occidental-Informationes Copenhag, Dania, demanda in
   Occidental ofertas pri printe del sved printería Röhr in Malmö (2
   lettres + materiale por li oferta, redactet in Oc.). Li printería
   responde in sved; ha comprendet omnicos.

3. {asterisk} Ex Cosmoglotta Sept.-Oct. 1931: Li Liga de Nationes e
   Occidental: Paroco Helmut Milner in Königsberg e/Eger,
   Tchecoslovakia inviat al Liga de Nationes un proposition scrit in
   Occidental pri reforma del calendarium, e recivet response, que li
   proposition va esser transmisset al respectiv comité quel prepara
   ti question.

4. {asterisk} Ex Cosmoglotta May-Junio 1932. Occidental in Practica.
   Occidental es usat del administration de Cosmoglotta (Stockholm,
   Svedia) in corespondentie con li post-giro oficies de Germania e
   Austria e omnicos ha esset comprendet e respondet de ti oficial
   institutiones, sin lexico… Ples acter in sam maniere.

5. In septembre 1935, Occidental-Buró scrit al section de Information
   del Societé de Nationes in Genève por petir li «Litt Manuale del
   Societé de Nationes», edition francés. It recivet it per sam posta.
   Li sequent frase esset scrit infra: Scrit in lingue international
   «Occidental».

6. In septembre, Occidental-Buró, Chapelle, scrit al Printería de
   Chiasso (Ticino, Svissia), por petir ofertas de precie detalliat,
   con petition inviar modelles de paper e tipes. It recivet pos quelc
   dies *complet* response in italian, con omni coses desirat. Li
   lingue del loc es italian.

// XXX NOTE: ci esset li marca original de págine -30-

// Li arte culinari international {{{2
=== Li arte culinari international

[.author]
per Adolf Fritzsche

Hante vivet durant quelc témpor in Hispanio, yo naturalmen save apreciar
li cocine hispan, e on va comprender que it nu vell esser me tre
agreabil manjar anc ci in Germania quelc specialitás del arte culinari
hispan. Por realisar ti idé, yo proposi al coidealistes hispan
exchangear con me prescritiones culinari, nam yo self posse ofertar in
compensation prescritiones por li specialitás de mi region, queles on va
posser provar anc in Hispania. Yo ne dubita que ti exchange de secretes
culinari posse devenir interessantissim si, in vice de far it per direct
corespondentie, on inserte it in Cosmoglotta-Informationes, in maniere que li
discussion inter gastronomos fa se córam li tot publica leent
Cosmoglotta.

Por inaugurar ti discussion, yo da ci-infra un formal por far Leipziger
Allerlei, petiente li exertes del cocine hispan publicar in li próxim
numeró de Cosmoglotta-Informationes li formul por «Arroz a la Valenciana» quel yo
sempre ha trovat tam delicios.

Leipziger Allerlei (Diversitás de Leipzig)

On prende un sup-platilade de pises verdi, queles deve esser ancor tre
yun, un fascette de asparges, un litt cap de cauliflor, un platilade de
carottes e yun caulrap ciset in fin tranches e, pos har preparat ti
ingredientes, on stova li pises, li carottes e li caulrap in butre, til
que ili deveni tot moll. Interim on bollienta in aqua li cauliflor e li
asparges (queles ambi es cupat in pezzes). In sam témpore on jetta un
manuade de morchelles (morilles) in aqua bollient, poy on extrae les ex
li aqua e stova les in butre til perfectmen moll. Nu on prende un o du
dozenes de creves fluvial (ye absolut deficientie de tales, on posse
acomodar se con un quantitá equivalent de crustacés de mar, quam crabes,
langustes o homares), on bollienta les in aqua (si ili ancor ne es
bollit), e on extrae li carnin córpores ex lor crustes. Nu on mola li
crustes in un pistuore e stova les con un bon quantitá de butre durant
un demí-hor. Ad un parte de ti mixtura de butre e crev-crustes on addi
quelc coclarettes de farine, e poy du tasses de bullion, in maniere que
on obtene un sauce semí-fluid. In ti sauce on mette li legumes e altri
ingredientes, e on posi li tot ancor un moment sur foy. Li manjage nu es
pret. On mette it in un scudelle, usante li alb cauliflor, li nigratri
morshelles, e li rubi crev-carne quam garniment decorativ, e on versa li
reste del crev-butre sur lu tot.

Ti ragú deve esser fat tre consistent (nullmen fluid quam sup), e on
servi it junt con cotlettes de bovelle, filé bovin rostat o gallinelle
rostat.

Yo recomanda a omni coidealistes qui ancor ne conosse ti manjage, provar
it. Do ples, Sres. Coidealistes, entender vos con vor sponsas (si vu
have tales) por studiar ti problema culinari. Ellas va certmen esser
pret provar li nov manjage, nam secun un proverbie li amor passa tra li
stomac.

Naturalmen yo ne vole que li discussiones gastronomic limita se a
Germania e Hispania: Omni coidealistes es invitat partiprender e
contribuer li specialitás de lor landes, in maniere que pos un cert
témpore on va posser extraer ex Cosmoglotta-Informationes un complet manuale de cocine,
unic in su génere. -- Bon apetite!

// XXX NOTE: ci esset li marca original de págine -31-

// Occidental-Bulletin {{{2
=== Occidental-Bulletin

Annu 1.    Praha, li 1 septembre 1935.     Numeró 7.

// Gerald A. Moore {{{3
==== Gerald A. Moore

Pos expedition del ultim numeró de nor Bulletin noi recivet un curt e
trist information: «Mr. Gerald A. Moore has died. Please discontinue
sending the Occidental-Bulletin». It resta nos li trist deventie,
informar nor letores pri li morte de ti devoet occidentalist e grand
amico de nor lingue. Li ultim numeró de Cosmoglotta-Informationes
contene un detalliat raporte pri su morte deplorabil.

// Assemblé general de FEDERALI {{{3
==== Assemblé general de FEDERALI

Li assemblé general de FEDERALI,
societé por li cultivation e propagation del lingue international
Occidental, evenit lunedí li 29 julí in Brno. On ha electet in li nov
comité: presidente Jan Amos Kays, Brno, I. vice-presidente: Josef Svec,
Praha, II. vice presidente Petr Kaděrka, Bratislava, secretario ing.
Frant. Polanský, Brno, cassera Ruzena Trávnícková, Brno, membres del
comité: Vlad. Korista, Ladislav Trávnícek, J. Obertt, Brno; Valentin
Jirousek, Svinov; Jar. Podobský, Bakov n. Jiz.; Rud Kolár, Plzen;
conto-revisores: Frant, Müller e Bruno Kajš, Brno. Li assemblé general
ha resoluet publicar su anuncies in «Occidental-Bulletin» / Jos. Svec,
Praha-VII., Skroupova 2 / e in li jurnale semanal «Nazávislá politika»
e usar les quam organes societari. On recomanda ad omni membres li
abonnament de ti du gazettes. Li localitás societari trova se in Brno,
Zelený trh 17, III. etage in li tolacitás del redaction de Nezávislá
politika. Ta on posse reciver anc informationes / ing. F. Polanský / e
adressar li corespondentie, o al presidente J.A. Kays, redactor e
printero in Brno 12, Wilsonova 11. Desde septembre on va reservar un
angul in li Nezávislá politika al lingue international e al til nu
aparit sistemas: Neutral, Esperanto, Ido, Novial, Interlingua, de queles
li culmination es li lingue OCCIDENTAL, constructet de prof. Edgar de
Wahl de Tallinn in Estonia.   F.P.

// Club Occidental in Praha {{{3
==== Club Occidental in Praha

In li ultim regulari session del comité del Club Occidental in Praha on
tractat li proposition de sr. Podobský, etablisser un Propaganda-section
/ eventualmen quam section de FEDERALI / de quel li scope va esser
edition de un jurnale tipografat / Occidental-Bulletin / de manuales,
vocabulariums e litteratura Occidental. Omni hom, qui obliga se payar un
mensual contribution por li labores del section va devenir membre de it.
Sr. Podobský presentat al comité un calculation demonstrant, que mem per
un contribution de cca 5 til 10 corones mensualmen li section vell
posser developar un bell activitá. Pro to li comité de Club Occidental
invita omni su membres prender parte in ti interprense. Ples misser vor
adhesiones con indication de vor regulari mensual contribution a sr.
Jaroslav Podobský, Bakov n. Jiz.    C.O.

// Ex nor jurnales {{{3
==== Ex nor jurnales

Noticies pri Cosmoglotta, pri li Occidental-movement e un recension del
libre «Li Astres del verne» aparit in li jurnal NYMBURSKÉ LISTY, quel
aporta regularimen li noticies de nor O.P.I.

COSMOGLOTTA introductet un bon nov arangeament: Singul numerós es nu
consacrat al scientie e aporta valorosi articules de divers autores. Tre
interessant es li articul «Li scientie e li spiritisme». Dr. Sjöstedt
publica ci un articul pri li scientic terminologie in Occidental. Ultra mult
altri articules on posse leer ci un raport pri li experiment del
tchecoslovac radio-station far audir li lun-lúmine transmutat a sones /
trad. de W. Gilbert ex li jurnal «Haut-Parleur», Paris. / Li numeró
103 es consacrat al interlinguistica, quel es tractat de max competent
autores: Sr. E. de Wahl, R. Berger, Ilmari Federn etc. Li ínreprochabil
ilustrationes contribue in alt gradu al bonissim impression, quel fa nu
nor central revúe. Omni ver occidentalist deve abonnar it! On posse
abonnar se tre comodmen missente li precie de abonnament al
postchec-conto no. 9.438 de J. Svec, Praha-Vil. Annualmen Kc 24.—.

// Aurin paroles {{{3
==== Aurin paroles

____
Ples absolutmen conservar li corage, assumpter li plen responsabilitá
por omni vor actiones, mem si vu es conscient, que vu ha errat. Ples ne
timer li errores, nam omnicos, quo sta creat per li cerebre e li manu
homan porta li signe del ínperfectitá homan. Null erras fa solmen tis,
qui fa necos.
____

Ti paroles esset dit de un general tchecoslovac al soldates, ma noi vole
confesser, que ili posse esser pronunciat a chascun altri hom e que ili
vale esser escutat de omnis, mem de nos, occidentalistes. Mult
coidealistes existe, qui time comensar li propaganda, pro que ili opine,
que ili ne save sat li lingue, o pro que ili pretende esser
ínsuficentmen informat etc. Ad omni tis noi recomanda leer li citat
paroles e ne hesita exhortar les: Al labor, coidealistes, e ne time li
erras, li afere ne es tam desfacil, quam vu imagina it. Omni nor activ
coidealistes ha comensat unquande just in li sam circumstanties, quam
sta forsan vu! Ad-avan! Null pigritá posse esser tolerat inter nos. Li
pigritá es un luxu, reservat a tis, qui have necos a far! Ma noi have
tro mult a far! Ergo: Al labor, al propaganda!

// XXX TODO: Confirmar autor "S", ja changeat a "S.":

S{dot}

// Corespondentie in Occidental {{{3
==== Corespondentie in Occidental

Corespondentie in Occidental
sercha sequent coidealistes: Senioretta Mary RAINER, Eschenallee 7 /
III.Stg. / Wien X / pri sport /; Sr. Kurt FRAENKEL, Fasangartengasse
105, Wien XIII / pri divers temas/; Franz KOSTKA, Kaiserstrasse 103,
Wien VII / pri glacial cosmologie, astronomie, electrotecnica.

// Li fate de Esperanto in Germania {{{3
==== Li fate de Esperanto in Germania

Li german ministre por scientie, education e national cultura editet in
may un edicte, quel interdicte li docentie de Esperanto in li scoles de
Germania.

// Un constatation {{{3
==== Un constatation

In li numeró 4-5 de nor Bulletin noi invitat sr. Stádler de Plzen,
combatter Occidental per li sam maniere, quam noi combatte Esperanto, i.e.
per comparationes de ambi lingues. Noi pariat, que on ne va far to -- e
noi ha ganiat. In fact, noi posse constatar con satisfation, que til nu
li Bulteno de la Laborista Ligo Esperantista in Plzen publicat null
comparation, ex quel li povri popul esperantistic vell posser vider li
lingual superioritá de Esperanto ad Occidental. It es regretabil, que on
lassa escapar un tam bon ocasion por monstrar li ínsuficentie de
Occidental… S

// Important avise a nor coidealistes {{{3
==== Important avise a nor coidealistes

Noi peti omni coidealistes, visitant Praha, ne obliviar visitar nor Buró
de Occidental in VII-Skroupova 2. Ma ples avisar vor visite in ante. On
posse far to anc per telefon, no. 226-90.

// Subventiones por Occidental-Bulletin / Cassa de propaganda {{{3
==== Subventiones por Occidental-Bulletin / Cassa de propaganda

// XXX TODO: Confirmar «-v-»:

Prof. B. Rejha, N. Paka: Kc 5.—; -v-, Praha: Kc 40.—; prof. H. Pášma,
Tábor: Kc 10.—; J. Svec, Praha: Kc 45.10. In summa april-august: Kc
100.10. Li contos del Occidental-Bulletin es reviset mensualmen del revisores
del Club Occidental in Praha. / Cordial mersí por li misset
subventiones. Coidealistes, ples ne obliviar, que por li propaganda li
entusiasme sol ne sufice e que on besona moné.   BdO.

// Arivat publicationes {{{3
==== Arivat publicationes

COSMOGLOTTA no. 102 may-junio 1935. / Cosmoglotta-Informationes
april-may-junio 1935. / COSMOGLOTTA no. 103 julí-august 1935 / Der
deutsche Occidentalist nós. 32, 33, 34, 35, 36. -- Oficial Bulletin del
Sviss Association por Occidental, junio-julí 1935. -- Class-Combatte, nov
bulletin del Association Proletari Interlinguistic, julí 1935. --
Nezávislá politika, nos. 29, 30. -- Svenska Occidental-Förbundets
Medlemsblad, no. 12. -- Bulteno de la Laborista Ligo Esperantista en
Cehoslovakio, no. 10.

****
Rozmnozil: St. Fechtner, Praha-1, 195. -- Vydavatel a odpovedný redaktor:
Jos. Svec, Praha-VII., Skroupova 2.
****

// Cosmoglotta A 103 (1935-07/08) {{{1
== Cosmoglotta A 103 (1935-07/08)

COSMOGLOTTA, julí-august 1935. (Annu XIV.) No 4 (103)

Li cronica apari in li suplement trimestral «INFORMATIONES»

NUMERÓ SPECIAL CONSACRAT AL INTERLINGUISTICA

// Dr. Bertil Blomé {{{2
=== Dr. Bertil Blomé

Un del nov membres del Academie de Occidental, es un diplom-linguist,
professor de anglés, frances e german in li gimnasie de Kristinehamn
(Svedia).

Redactor de Cosmoglotta in 1933, sr. Blomé es autor de un
Occidental-manuale por svedes (Lärobock i Occidental), del
Occidental-curs per corespondentie in sved, e chef redactor del grand
Vocabularium sved-Occidental nu in preparation.

// Johan Quensel {{{2
=== Johan Quensel

presidente del «Deutscher Occidental Sprachbund».

Sr. Quensel, quel esset antey esperantist, declara:

____
Yo ha studiat un dozen de mort e vivent lingues e li scientie lingual
comparativ. Secun tal studies, yo deve reconosser absolutmen que
OCCIDENTAL de sr. de Wahl coresponde al necessitás de un lingue
auxiliari, superlandal e tamen natural, facilmen comprensibil e usabil
por omni educabil civilisate quel have in tot li desir conossentar se
con li cultura, comun al tot civilisat munde. Yo ne posse comprender pro
quo deformar li ja existent e sat conosset international cultur-paroles.
Occidental constructe se naturalmen e tamen
regularimen.
____

// XXX NOTE: ci esset li marca original de págine -49-

// Li historie repeti se! {{{2
=== Li historie repeti se!

Li historianes raconta nos, con compate e astonament li superstitiones
de nor antecessores. In medievie, por exemple, quande li peregrinos
departet a Jerusalem, ili credet meritosi marchar sur li genús. Altres
fat un passu a retro, chascun vez quande ili fat tri passus ad-avan!
Benque li viage esset long e penibil, ili fat it ancor plu desfacil e
mem impossibil per complicationes ínutil, solmen pro exageration del
sentiment religios, exageration nominat fanatisme.

Li propaganda por un lingue international simila un viage, un viage long
e penibil, per quel mult de noi desira vider li terre promesset. Ma
esque noi va esser tam stult e tam fanatic quam li peregrinos del
medievie?

Noi refusa far quam ili!

Li Esperantistes vole imposir nos li obligation scrir e parlar -ojn,
-ajn, -ujn; scrir e parlar paroles deformat o inventet vice li
international paroles ja conosset partú. Omni ti complicationes solmen
pro respect a to, quo inventet un hom ante 48 annus!

// Pro quo noi es contra Esperanto! {{{2
=== Pro quo noi es contra Esperanto!

Pro que li plupart del prefixes e sufixes de Esperanto es selectet
contrarimen al principie del maximum de internationalitá. Compara Esperanto:
German-ujo e Occidental: German-ia; fort-ega e fort-issim, etc.

Pro que Esperanto usa un masse de Volapükismes íncomprensibil quam «ci,
ĉiam, ajn, kiam, kiom, ĉiuj, ĝis», etc. durant que existe paroles
international quam «tu, sempre, quelcunc, quande, quant, omni, til», etc.

Pro que li acusative obligatori es un balast ínutil de quel li sol
resultate es descoragear li adeptes.

Pro que li acord obligatori del adjectives es un altri balast ínutil.

Pro que it es impossibil inserter Esperanto in jurnales pro li
circumflexat lítteres quel li printerías ne possede.

Pro que Esperanto have un aspect arcaic quel ne plese al publica.

Pro que in Esperanto omni nómines deve portar li etiquette «o», omni
adjectives «a», quo da al lingue un aspect artificial. In Esperanto li
prepositiones e conjunctiones ne have etiquettes. Pro quo li altri
paroles? Occidental pruva que li finales obligatori totalmen ne es
necessi por li comprension.

Pro que Esperanto have un plurale arcaic per -j quande li internationalitá
imposi -s, usat del 3 max expandet lingues national (anglés, francés e
hispan) e conosset de 30 nationes civilisat.

// XXX NOTE: ci esset li marca original de págine -50-

// Esperanto e li paroles international {{{2
=== Esperanto e li paroles international

Li eterni question del neologismes continua agitar li Esperantistes. Por
comprender ti situation, on deve saver que Esperanto havet sempre li
pretension usar li minimum de radicas. In it por exemple, omni
contraries es format per li prefixe mal-. Vice dir «aperter», Esperanto di
«mal-fermi», vice «micri», it di «malgranda», vice «diluvie», it di
«super-akv-ego». To es li metode del negros del central Africa quel
expresse li notion de «chapel» per «cap-tegment»!

Ma li vive es un grand mastre. Pos un demí secul de experientie, li
Esperantistes comensa constatar que lor exagerationes deve ceder avan li
practica. Sempre plu lor autores usa li paroles international quel
Zamenhof hat eliminat de su lingue. Per to, ili pruva que de Wahl ha
videt mult plu clar quam Zamenhof.

In lor ultim ovres, li du max grand hodial autores esperantic Kalocsay e
Baghy preterpassa li Rubicon e comensa usar un masse de neologismes
viceant li ancian derivates per mal-. Por exemple mal-forta, mal-ofta,
mal-frua, mal-juna deveni febla, rara, tarda, olda, etc. Ili anc
introductet kompano (vice kunulo), temerara (=tro-kuraga), agresi
(=ataki), etc.

Bravo! Seniores, continua! Mersí a vu, Esperanto, va comensar
aproximar se al europan cultura e a Occidental.

// XXX TODO: Confirmar li corection «Esperanto-literaturon», nam
// probabilmen in li origininal esset «Esp. literaturon», dunc
// «Esperantan literaturon»:

Naturalmen, un meute de censores protesta, condamna e vitupera. Alcunes
proposi mem boicottar li novatores!! Li membres de un club american
constata con tristesse que «grupo de eŭropaj verkistoj kaj eldonistoj
jam deklaris ke, por sukcesigi Esperanto-literaturon, necesas starigi
apartan provizon da vortoj, enkondukante amason da novoj, da
radikvortoj…» Ti societé condamna li facte que UEA apoya ti
«reform-movado» per mentionar li ovres de ti autores peccant contra li
principies del Fundament!!

A ti paladines del Fundament, sr. Privat, in «Esperanto» (may 1934)
responde per un distintion un poc subtil. Il asserte que anc il
desaproba li admission de nov radicas e li action de «reformemuloj» ma
que ti desaprobation ne deve extender se til li «literatura verko de
grandaj artistoj, kiel Kalocsay kaj Baghy, kiuj alportis al Esperanto tiom da
neforgeseblaj (= ínobliviabil) monumentoj».

Qual felici autores! Sol ili, per permission del mufti, posse usar
paroles quel es interdit al comun popul esperantistic. E nequi have li
jure imitar les. Si vu comprende to!!!

It es anc amusant constatar que ti neologismes, quel esset considerat
quam un grav defecte de Ido o de Occidental, deveni, sub li plum del
defensores de Baghy e Kalocsay un precios «riĉigo» de Esperanto!

// XXX NOTE: li marca original de págine -51- esset in li sequent
// paragraf:

E ne solmen ti autores introducte un masse de neologismes, ma ili
comensa simplificar Esperanto secun modelle de Occidental. Kalocsay scri,
por exemple, kelk, mult, bon vice kelkaj, multaj, bona. Curtmen dit, li
adjectives deveni ínvariabil! Kalocsay crea mem un nov verb
«as», quam abreviation de «estas». Do il ha bon constatat li íntolerabil
pesa de un parol tam frequent. Ja de long Occidental admisse li
abreviation «es»
vice «esse». It apari que li truc es bon! Noi espera que on va continuar
in ti via. Talmen noi ne va plu besonar demonstrar li superioritá de nor
grammatica!

// Íntolerantie {{{2
=== Íntolerantie

Generalmen li revúe esperantic conserva un prudent silentie pri nor
movement. Noi constata que lor redactores ne monstra nos li sam faruchi
oposition e mem odie quam ili sempre monstrat a Ido. To deveni
probabilmen del facte que nor lingue, in lor opinion, ne esset creat de
un «perfidulo» (trahitor) quam Ido!

Tamen de témpor a témpor, noi recive lettres quel jetta un crud lúmine
sur li mentalitá de quelc esperantistes (ne omnes!) specialmen atinget
de ti trist maladie nominat «psicose de guerre» o anc «chovinisme».

Tal homes es certmen brav patres, honest citeanes, conciliant, íncapabil
mortar un mosca. Ma concernent li lingue international, ili monstra un
ínexpectat e íncredibil íntolerantie. Omni projectes exter li «sankta»
Esperanto efecte sur ili quam li rubi toale sur un tauro.

Ja in 1922, sr. de Wahl recivet li unesim numeró de Kosmoglott, in
retorn, dispezzat de un sr. Mühletaler, esperantist conosset. Hodie tal
íntolerantes prende li pena explicar lor subit rabie. Presc sempre li
grand argument es li sequent: Esperanto es li unesim lingue
international. Concurrer con it es un crímine. Ancor ho-annu un
esperantist, habitant Gravenhag in Holland, recivent nor formularie de
abonnament de Cosmoglotta, reinvia it pos har scrit: «abonnament por
1969{dot} Postchec-conto 987654321 de sr. Idiot»! Credente necessi asecurar
nos pri su mental sanitá, il adjunte: «Ni Esperantistoj ne estas
frenezaj» (Vor conduida, car senior, vel riscar pruvar lu contrari!)

Ti strangi instinctiv coleric reaction es in parte explicabil. On ne
deve obliviar que un Esperantist es in general un hom quel ha mult
expenset, labor e moné, por li «sankta afero» in li persuasion que
Esperanto es li sol solution del problema del lingue international. Su
cordie, durant mult annus ha joyat e sufret pro Esperanto. In ultra, il
ha penat aprender completmen li lingue, quo es tam plu meritosi que
Esperanto ne es facil!

On comprende do que, recivente informationes pri li progress de un nov
lingue, nor Esperantist senti se subitmen sufocar de indignation contra
to, quo il considera quam un sabotage de su ideale. Ínutil rasonar con
tal hom: por il, omni solution exter Esperanto, mem vezes plu bon. es
per definition un crímine!

// Li orgollie de E. de Wahl! {{{3
==== Li orgollie de E. de Wahl!

Talmen un Esperantist retorna nos Cosmoglotta con ti condamnation:

____
Ĉiu vera partiano de lingvo internacia devas batali kontraŭ ĉiuj novaj
lingvaj projektoj, kiuj agas kontraŭ Esperanto, la sola (!) unua
internacia helpa lingvo, la malhumilego de iuj homoj malutilegas la
ideon de lingvo internacia. Do batalegu kontraŭ Occidental kaj aliaj
filingvoj ĝis iliaj utilaj mortoj.
____

Do si vu es un ver (!) partisan de lingue international, vu conosse vor
deve: capte ti bandite, ti rascale nominat Occidental e pende it strax
al max alt branche de un árbor. Su crímine? It acte contra Esperanto, li
sol unesim (!) lingue international!

Noi fa rememorar un old historie.

In 1887, Volapük quel es li unesim lingue international (li unesim
lingue parlat ne es Esperanto!) esset in plen triumfe. Volapük havet in
ti annu circa 1 million de adherentes (Historie del lingue universal, p.
142). Hodie Esperanto, mem pos un demí secul de propaganda ne ja possede
li quart del demí de ti númere! In li sol annu 1888 aparit 182 libres
in Volapük. Li success de ti sistema semblat do asecurat e definitiv.

// XXX NOTE: ci esset li marca original de págine -52-

Quande un gruppe de Americanes proposit aperter un concurs por selecter
un lingue international, li Philological Society de Anglia respondet les
que ti concurs es ínutil nam li problema es ja definitivmen soluet per
Volapük!!

Just in ti témpor un ínconosset medico de Bielostock havet li audacie
publicar un nov sistema por concurrentiar Volapük. On considerat le quam
un follo, quam un «malhumilo» (orgoliós), «malutilant» (nocent) li idé del
lingue international!

// XXX TODO: Confirmar in supra «malhumilo» (Ido? In Esperanto:
// malhumilulo) e «malutilant» (in Esperanto: malutilanta).

Pro quo Zamenhof ne contentat se per Volapük? Pro quo? Yes! E pro quo
li Esperantistes es hodie tam íntolerant e tam retardat quam li Volapükistes
postulant li mortation de Esperanto?

Li leges del progress es mult plu potent quam omni íntolerantes del
terre.

// Esperanto ja victet! {{{3
==== Esperanto ja victet!

Un altri Esperantist scri nos:

____
Praktika mondlingvo pli multe valoras ol utopiaĵo: Esperanto jam
longe venkis.
____

To es just li grand argument quel li Volapükistes oposit a Zamenhof. Por
ili, Esperanto esset utopie, nam sol Volapük esset introductet in li
practica. Ad ultra li notion «utopie» es tre variabil. Por li
Esperantistes li paroles quam «mallonga, ĉeestanta, estonteco, foresto,
naciismo», etc. es sol practic, e li paroles international «curt, present,
futur, absentie, nationalism» es solmen utopie (Li liste comprende pluri
miles de vocabules!)

Pri li assertion que Esperanto ja victet, noi posse solmen subrider! It
es ínutil ilusionar se. Li veritá es tot altri.

// Li actual situation de Esperanto {{{3
==== Li actual situation de Esperanto

Li revúe «Esperanto» ha publicat ante ne long un statistica pri li
national societés de propaganda quel havet por exemple.

Francia: (in 1913) 8000 membres, (in 1929) 1578 membres, (in 1931) 1578
membres

// XXX TODO: Confirmar tipperra de «80047270»:

Germania: (in 1913) 80047270 membres, (in 1929) 2475 membres, (in 1931)
2114 membres

Remarca que li diminution ne es debit al crise economic quel ne ja
existet in 1929.

E li situation es ancor plu mal hodie in mult landes: Li ministre de
Education del Reich ha just, per decrete nr. 283 (17 mai 1935) excludet
Esperanto de omni scoles public in Germania.

Que Esperanto, malgré un propaganda de un demí secul, incontra solmen li
hostilitá del publica, es un facte pruvat per li Esperantistes self.

Por exemple, li revúe «Esperanto» (decembre 1934) constata con
tristesse:

____
Nia laboro estas malfacila, nia vojo longa kaj ofte interrompata per
marĉoj de malklereco, per arbaroj (= forestes) de indiferenteco.
____

«La Informoj de Estonio», de octobre 1934, constata anc:

____
Se ie io ne estas en bonordo, oni ekserĉas la kaŭzojn de tio por
forigi ilin. Tiel ankaŭ la esperantistoj, al kiuj la nuna kreskado de la
Esperanto-movado ŝajnas ne sufiĉe rapida, penas trovi la kialon de tiu ĉi
malrapideco, kaj ili trovas, ke kulpas la skeptikeco de la neesperantistoj:
la gazetaro ne emas aperigi informojn pri Esperanto, la oficialaj institucioj
ne volas agnoski ĝin, la direkcioj de la poŝto, telegrafo, fervojoj ne
aranĝas kursojn por siaj oficistoj, la komercistoj ne estas interesitaj
pri tio, ke iliaj komizoj lernu Esperanton, same la posedantoj de
hoteloj, restoracioj, ktp. ktp.
____

Sempre on alega contra Occidental que Esperanto ja «triumfa in
Russia». Ma un Esperantist de Moskva, completmen informat pri li
situation de su land ha preciset nos in un lettre recivet li 12 may
1935:

____
Li russ organisationes interessat al relationes international agnosce
nul lingue international e usa solmen li lingues vivent (angles, german,
francés, italian, etc). E quande nor unic societé interlinguistic SEU
(Sovietic Esperantistic Union) torna se a ti o a altri societé por
propaganda, li Esperantistes sempre recive un response fier e frigid:
Noi ne besona vor artificial lingue, pro que it ne dona nos li
«valuta». U es conosset vor Esperanto?
____

// XXX NOTE: ci esset li marca original de págine -53-

// Pro quo li munde refusa Esperanto? {{{3
==== Pro quo li munde refusa Esperanto?

Esque li resistentie del publica a Esperanto es causat de un manca de
propaganda? In contrari, nequande un lingue international ha esset tam
trumpetat, difuset, imposit per omni medies. Li Esperantistes self
proclamat con orgollie que por exemple, in 1932, in 17 europan landes 44
radio-stationes fat 2090 emissiones in Esperanto!!

Si malgré ti íncessant e considerabil bruida, Esperanto ne progresse, to
ne es li culpa de su adeptes! Li culpa jace solmen in li lingue self,
quel ne plese. Ma li Esperantistes ne vole comprender it. Ili es ciec e
surd a omni criticas. Ili prefere continuar in un fals direction quam
corecter lor lingue. Ili fa quam li Volapükistes ante 45 annus.

Li resultate de ti obstination es que Esperanto ne posse conservar su
adeptes. Pro un habil e bruiant reclama, mult persones comensa aprender
Esperanto, nam partú it es un dogma que it es un lingue facilissim. Ma necos
es plu fatigant quam li artificialitá. Li defectes de Esperanto, quel apari
principalmen in li usada, ne tarda descoragear li nov
recrutes.

Li propri filia del autor de Esperanto, sra Lidia Zamenhof, fa ti trist
constatationes in li revúe Japanes «Oomoto», in un articul reprintat
in «The British Esperantist» de januar 1935:

____
Inter la Esperantistoj ofte audiĝas plendoj, ke la novevarbitoj ne
havas entuziasmon, ke ili ne finlernas la lingvon, ke iom post iom ili
malaperas el niaj vicoj.
____

(Inter li Esperantistes sovente es audit plendes que li nov adeptes ne
have entusiasme, que ili ne perstudia li lingue, que poc a poc ili
desapari ex nor ranges).

Que li nov Esperantistes ne have entusiasme, to ne es astonant: li
lingue es tro lontan de nor civilisation, de nor cultura; li ancian
Esperantistes ne posse comprender to, pro que, che ili, li acustomation
al formes artificial es tro grand. Ili finalmen considera quam natural e
bell, formes quel es chocant e comic al 99% del civilisates. In realitá,
li clave del enigma jace in ti acustomation quel anihila li facultá
critic del Esperantistes. Tis-ci ha tro long perdit li contact con li
natura.

// Li lingue secret! {{{3
==== Li lingue secret!

Paradoxal situation: De un láter li Esperantistes ne posse tolerar
altri lingue quam lor propri e de un altri láter ili honta pri it. Noi
ne invente: in un de su ultim numerós li «Tribune Espérantiste», li
organ del Esperantistes francés, informa su letores per circulare pri li
sequent avantagie de su curs:

____
Dank' al nia koresponda kurso oni povas lerni tre diskrete, ĉar la
lecionojn ni sendas sub kovertoj sen ia ekstera signo.
____

// XXX TODO: Confirmar cite-signes:

-- Bonissim, adjunte li revúe esperantistic «La Pirato», talmen almen li
e li portera ne va saver que vu aprende Esperanto. In consequentie on ne
va considerar vos quam dangeros maniaco in vor quartere.

A nul partisan de Occidental veni li idé hontar pri su idioma. Omnes usa
it quam ili vell usar un lingue national.

// Li fals opinion del publica {{{3
==== Li fals opinion del publica

E noi deve finir per un act de acusation: Li munde besona un lingue
international, urgentmen, ma it ne vole accepter un quelcunc lingue. It
expecta un idioma con un aspect atractiv, conform a su cultura e
composit del paroles international ja existent e ne de artificialitás
sin base real. Esperanto, comparat a Volapük de 1887 esset vermen
superior, ma hodie it ne plu satisfa li publica. Per su aspect
artificial, Esperanto noce li idé del lingue international, nam li publica
finalmen crede que un idioma auxiliari have necessarimen un aspect
artificial, quo es fals.

Nor deve es do monstrar al publica que un lingue auxiliari natural es
possibil, e que li pruva es fat: Occidental!

Ma probabilmen noi va dever luctar ancor mult annus contra li prejudicas
populari inculcat del regretabil precedent experienties.

// XXX NOTE: ci esset li marca original de págine -54-

// Ilmari Federn {{{2
=== Ilmari Federn

Quel ha just esset nominat membre del Academie de Occidental, esset
considerat quam li max bon stilist de Ido.

Pro su activitá in li camp de Ido, il, in prim, misconosset Occidental,
ma «per un lent lucta durant li ultim tri annus, il devet pezze pos
pezze, agnoscer li superioritá del lingue natural». In un long e
interessant confession il ha exposit li problema de Ido-Occidental. Ex
ti manuscrite, quel noi ne posse publicar pro manca de plazza, noi
extrae li sequent testes quel sr. Federn proposi submisser al Idistes
por pruvar quant Occidental es plu facil quam Ido (simil testes posse
esser fat anc por Esperanto).

// Test -ator {{{3
==== Test -ator

// XXX TODO: Confirmar corectura in Ido «amero amatoro» --> «amar
// amatoro»:

Occidental: deriva regularimen li international paroles in -ator del
verbes in -ar, e in -or del verbes in -er.

_Ido: ne posedas sufixo -(at)oro, ma on devas che singla verbo lernar
kad ol derivas regulale o posedas specala radiko per -(at)oro. Ka vu
savas qua vorti es korekta e qui es falsa en la lasta kolumno?_

// XXX FIXED: Li notation del paroles ha esset unificat secun li
// tabeles sequent.

|===
| Occidental                | Ido

| acumular: acumulator
| akumular: akumulilo, akumulatoro?

| alternar: alternator
| alternar: alternilo, alternatoro?

| amar: amator
| amar: amatoro?

| aviar: aviator
| aviacar: aviacisto, aviatoro?

| elevar: elevator
| elevar: elevilo, elevatoro?

| donar: donator
| donacar: donacero, donatoro?

| generar: generator
| generilo generatoro?

| indicar: indicator
| indikar: indikilo, indikatoro?

| imperar: imperator
| imperar: imperanto, imperatoro?

| irigar: irigator
| irigacar: irigacilo, irigatoro?

| combinar: combinator
| kombinar: kombinilo, kombinatoro?

| numerar: numerator
| numerizar: numerizilo, numeratoro?

| radiar: radiator
| radiacar: radiacilo, radiatoro?

| registrar: registrator
| registragar: registragisto, registratoro?

| regular: regulator
| regulizar: regulizilo, regulatoro?

| transformar: transformator
| transformar: transformilo, transformatoro?

| ventilar: ventilator
| ventilar: ventililo, ventilatoro?

| conducter: conductor
| konduktar: konduktero, konduktoro?

| directer: director
| direktar: direktisto, direktoro?

| protecter: protector
| protektar: protektero, protektoro?

| organisar: organisator
| organizar: organizero, organizatoro?

| civilisar: civilisator
| civilizar: civilizero, civilizatoro?
|===

// XXX NOTE: ci esset li marca original de págine -55-

// Test -ion {{{3
==== Test -ion

Occidental: deriva regularimen li international paroles in -ation de su
verbes in -ar, -ition de -ir, -ution de -uer, -ion de -er.

_Ido: ne posedas la sufixo -ion, tamen quante de vorti finas per ol. Quale
derivas la sequanta verbi, reguloze per altra sufixo, o ka li havas
specala vorti per -ion? Ka vu savas quo es Ido, quo ne?_

|===
| Occidental | Ido

| administra-r: administra-t-ion
| administr-ar: administro, administrerio, administraciono?

| afirma-r: afirma-t-ion
| afirm-ar: afirmo, afirmado, afirmaciono?

| alterna-r: alterna-t-ion
| altern-ar: alterno, alternado, alternaciono?

| delega-r: delega-t-ion
| deleg-ar: delegitaro, deleguro, delegaciono?

| federa-r: federa-t-ion
| feder-ar: federitaro, federuro,, federaciono?

| eleva-r: eleva-t-ion
| elev-ar: elevo, elevuro, elevaciono?

| demonstra-r: demonstra-t-ion
| demonstr-ar: demonstro, demonstrado, demonstraciono?

| destina-r: destina-t-ion
| destin-ar: destino, destinadco, destinaciono?

| forma-r: forma-t-ion
| formac-ar: formaco, formacuro, formaciono?

| combina-r: combina-t-ion
| kombin-ar: kombino, kombinado, kombinuro, kombinaciono?

| contempla-r: contempla-t-ion
| kontempl-ar: kontemplo, kontemplado, kontemplaciono?

| corpor-a-r: corpor-a-t-ion
| korpo: korporuro, korporaciono?

| obliga-r: obliga-t-ion
| oblig-ar: obligo, obligado od obligaciono?

| situa-r: situa-t-ion
| situ-ar: situo, situado, situeso, situaciono?

| defini-r: defini-t-ion
| defin-ar: defino, definuro, definado, definiciono?

| expedi-r: expedi-t-ion
| expedi-ar: expedio, expediitaro, expediuro, expediciono?

| comiss-er: comiss-ion
| komis-ar: komiso, komisitaro, komisuro, komisiono?

| discuss-er: discuss-ion
| diskut-ar: diskut-o, diskutado, diskusiono?

| express-er: express-ion
| expres-ar: expre-o, expresuro, expresiono?

| instruct-er: instruct-ion
| instrukt-ar: instrukto, instruktado, instruciono?
|===

// Test S {{{3
==== Test S

// XXX TODO: Confirmar li inpagination del original data, quel es
// ínclar in ti-ci tippatura.

_Ka vu savas, quon on skribas en Ido, S o Z? E pro quo?
En Ido qua formo es justa, S o Z._

In Occidental existe nul dúbita.

// XXX FIXED: Li liste esset transformat ad un tabele simil al
// anteyan sectiones.

// XXX NOTE: li marca original de págine -56- esset ínter listunes 5 e
// 6:

// XXX TODO: Confirmar pro quo notation «(arosear)» y note
// «(floro?)»:

|===
| Ido                        | Occidental

| absenta, abzenta?          | absent
| analisar, analizar?        | analisar
| arosar, arozar?            | (arosear)
| asilo, azilo?              | asil
| celuloso, celulozo?        | cellulose
| desirar, dezirar?          | desirar
| desolar, desolar?          | desolar
| diagsono, diagnozo?        | diagnose
| esotera, ezotera?          | esoteric
| fantasio, fantazio?        | fantasie
| filosofio, filozofio?      | filosofie
| grandiosa, grandioza?      | grandios(i)
| karesar, karezar?          | caressar
| konservar, konzervar?      | conservar
| kuriosa, kurioza?          | curios(i)
| kloroso, klorozo?          | clorose
| metamorfoso, metamorfozo?  | metamorfose
| mimoso, mimozo?            | mimosa
| musiko, muziko?            | musica
| nevroso, nevrozo?          | neurose
| observar, obzervar?        | observar
| posar, pozar?              | posir
| posiciono, poziciono?      | position
| presenta, prezenta?        | present
| presidero, prezidero?      | presidente
| prognoso, prognozo?        | prognose
| psikoso, prikozo?          | psicose
| resolvar, rezolvar?        | resoluer
| resultar, rezultar?        | resultar
| residar, rezidar?          | resider
| reservar, rezervar?        | reservar
| roso, rozo (floro?)        | rose
| seriosa, serioza?          | serios(i)
| sinteso, sintezo?          | sintese
| simbioso, simbiozo?        | simbiose
| teosofio, teozofio?        | teosofie
| visajo, vizajo?            | visage
| visitar, vizitar?          | visitar
| viskoso, viskozo?          | viscose
| proso, prozo?              | prosa
|===

// Test U {{{3
==== Test U

Li verbes con li caracteristic vocal «u» es facil a memorar in Occidental.
Ili fini per -uer, e deriva regularimen per -ut, -ution:

1. absolu-er, absolu-t, absolu-tion
2. atribu-er, atribu-t, atribu-tion
3. circonvolu-er, circonvolu-tion
4. diminu-er, diminu-tiv, diminu-tion
5. distribu-er, distribu-tion
6. evolu-er, evolu-tion
7. institu-er, institu-t, institu-tion
8. involu-er, involu-tion
9. contribu-er, contribu-tion
10. constitu-er, constitu-tion
11. persecuer, persecution
12. polu-er, polu-tion
13. prostitu-er, prostitu-t-a, prostitu-tion
14. restitu-er, restitu-tion
15. revolu-er, revolu-tion
16. resolu-er, resolu-t, resolu-tion
17. solu-er, solu-bil, solu-tion
18. substitu-er, substitu-t, substitu-tion
19. tribu-er, tribu-t, tribu-tion
20. volu-er, volu-t, volu-tion

Ma en Ido?

// XXX NOTE: ci esset li marca original de págine -57-

// XXX TODO: Confirmar corection «apartememorar» -> «aparte memorar»:

_Reguloza derivo de u-ar ad -ucion ne existas. On devas sempre
aparte memorar quale la verbo finas, e kad ol havas reguloza derivo per
o-, ado, uro o simila, o internaciona derivo per -uciono. Yen 80 formi.
Voluntez, rutinoza Idisto, ipse decidar, sen la helpo di lexiko, qui del
formi es Ido-radiki. Kom helpo vu darfas regardar che Occidental, e
saveskar ke inter li es 28 Ido-radiki, la resto ne existas en Ido (do 8
radiki existas en du formi). Ma qui e pro quo?_

1. absolv-, absolut-, absoluc-, absolucion-
2. atribu-, atribut-, atribuc-, atribucion-
3. cirkonvolu-, circonvolut-, circonvoluc-, cirkonvolucion-
4. diminu-, diminut-, diminuc-, diminucron-, distribucion-
5. distribu-, distribut-, distribuc-
6. evolu-, evolut-, -evoluc-evolucion-
7. institu-, institut-, Instituc-, institucion-
8. involu-, involut-, involuc-, involucion-
9. kontribu-, kontribut-, kontribuc-, kontribucion-
10. konstitu-, konstitut-, konstituc-, konstitucion-
11. persequ-, persekut-, persekuc-, persekucion-
12. polu-, polut-, poluc-, polucion-
13. prostitu-, prostitut-, prostituc-, prostitucion-
14. restitu-, restitut-, restituc-, restitucion-
15. revolu-, revolut-, revoluc-, revolucion-
16. rezolv-, rezolut-, rezoluc-, rezolucion-
17. solv-, solut-, soluc-, solucion-
18. substitu-, substitu-, substituc-, substitucion-
19. tribu-, tribut-, tribuc-, tribucion-
20. volv-, volut-, voluc-, volucion-

Quo es Ido?

// Louis de Beaufront ha morit {{{2
=== Louis de Beaufront ha morit

Li ultim numeró de Cosmoglotta, adressat a L. de Beaufront, in un village de
Nord-Francia, revenit con ti mention del post-oficie: «décédé. héritiers
inconnus». Li hom, pri quel li munde interlinguistic ha tant parlat,
morit isolat e povri, sin alcun parente por acompaniar le a su ultim
hem.

In un recent Cosmoglotta (februar 1934) noi ja dit to, quo noi pensa pri li
influentie de Beaufront. Avan su tomb apen cludet, noi ne plu vole
judicar severmen li vive e li ovre de un hom de quel li rol ha esset
mult plu grand quam su competentie.

Nul hom ha esset plu odiat del Esperantistes e tamen lor sistema debi a
le su difusion. Pro to il
esset nominat «secund patre de Esperanto» Sin Beaufront. Esperanto ne vel
exister hodie (Noi vell haver alquo plu bon!) Li Esperantistes es grand
íngrates!

On save que durant li guerre su dom esset incendiat del obuses german.
Il self racontat, ne sin bon humor, que, reveniente sur li ruines, il
trovat in li cindres ancor un fragment de paper ne combustet: to esset
li fine del lettre de un Esperantist furiós quel qualificat le «maître
aliboron» (mastre ásino!)

In 1922, in Paris, yo posset conversar longmen con il. Il racontat me
confidentialmen que durant li guerre du vezes Dr Zamenhof scrit le por
provar ducter le retro a Esperanto e abandonar Ido. Ma il refusat.

Si, desde 1907 Beaufront trovat solmen odie e íngratitá che li
Esperantistes, in revancha il esset incensat exageratmen che li Idistes. In
realitá, Beaufront ha passat li demí de su vive in combatter e refutar
quo ha scrit altri demí! Noi vell plenar un libre per citar su
contraditiones, ma esque it vale li pena!

// XXX NOTE: ci esset li marca original de págine -58-

Sr Quarfood (Centerbladet) aproba le pro que «dum la yuneso di Esperanto il
opozis a destruktiva chanjo». Un special maniere racontar li historie!
Quande Esperanto esset yun e posset esser modificat sin impediment,
Beaufront combattet omni ameliorationes. In su articules, il sempre dat
su benedition al acusative obligatori, al plurale per -j, etc. (To yo
posse pruvar per old numerós de «La Esperantisto» quel yo possede). Ma
quande, per su action, Esperanto esset mult difuset e stabilisat,
Beaufront, in 1907 subitmen retornat su argumentes. Ne es astonant que
il ne successat e que su
conduida esset severmen judicat.

It sufice studiar atentivmen su polemicas contra de Wahl de 1922 a 1927
por comprender quant debil esset su argumentation contra li naturalitá.

Sin prender «ilua vivo kom modelo» (quam di Sr Quarfood!) noi tamen
saluta li idealist convictet e devoet. Pos un tam long e stormosi vive
il mey reposar in pace.

// Noi aprende Occidental {{{2
=== Noi aprende Occidental

[.author]
(Ex un lettre a un idistic instructor.)

…Yo instructe yun danes de 12-15 annus, quel ne have témpor preparar
se in hem. Nor principie es li studie de Occidental deve esser un
plesura, ne un labor. Noi have null metode: pos elementari
explicationes pri pronunciation e gramatica noi strax starta li letura.
Li vocabules noi aprende per lor repetition natural. Pro que Occidental ne have
obligatori finales quel obliga li aprendente a constant atention e
distintion pri substantives, adjectives etc, noi apene parla pri tal
términos.

Aprender sin libre ni metode have anc li avantage, que durant li curs
noi posse accepter nov aprendentes.

// XXX TODO: Confirmar «- etui»:

Noi anc ne aprende li afixes per memorie. Al plupart del homes li
element del lingue es li paroles; e pocos fa lor paroles self; li
plupart usa les solmen pos har videt les. Vu observat ti fenomen, yo
memora, ye li parol «skribiluyo» (- etui por plumieros e crayones),
quel Vu docet a Vor disciplos sin analise quam totalitá.

Li radicas yo presenta ne quam un pezze de lingue, ex quel on composi
altri paroles per un serie de afixes, ma quasi quam principie quel fa
coherer un familie de paroles parent. Noi sempre departe de lu conosset
vers lu ínconosset. Sovente noi analisa paroles: yo explica pro quo ili
es tal; quande necessi, noi ea al original sense del elementes e deriva
de les li signification present. In omni lecion ili veni con paroles
foren, quel noi analisa secun li regules de Occidental: Quo significa
parlament? Yo monstra li composition ex parla e -ment, compara
funda-ment, experi-ment, e explica que li original sense de parlament es
«alquicos u on parla», pro que li ta labor manifesta se max frappant
per li parlada. Quande un de mi disciplos esset malad, noi analisat --
secun Occidental -- li latin indicationes súper li lettes del hospital:
«commotio» -- con-mo-t-ion (del cerebre); fractura -- fract-ura;
appendicitis -- ad-pend-ic-ite.

Talmen li Occidental-instruction resta in relation con li altri lingual
fenomenes de lor vive, e ili recive un vivi sentiment pri li cultural
education quel ili obtene per Occidental. A un de mi púeres li Occidental-curs deve
remplazzar li facultativ latin-studie in li scol. Solmen Occidental posse
compensar li pedagogic valores de latin; leente circulares ex altri
landes, noi quelcvez conversa pri li lingue international in general e li divers
sistemas, e yo demonstra les li avantages quel ili have per aprender
Occidental.

Vu questiona, qualmen ili aprende li regul de Wahl. De Ido on es
acustomat, que por saver alquicos, li novicio deve aprender it
consciosimen e rationalmen. Noi aprende intuitivmen ex letura e
ocasional explicationes. Noi ne «aprende» in li scol-mastric sense. U
possibil, yo explica departente de paroles conosset in dan. (In contrari
a Esperantistes o Idistes, necun de mi disciplos ha perceptet «tri species
de verbes» in Occidental o questionat pri to.)

// XXX TODO: Marcar li dan paroles:

Un die yo dit: «Hodie noi va explorar, qualmen li paroles «höre»
(audir), «dekorere, eksplodere» sona in Occidental! -- Qualmen on nomina it,
quande li rey accepte alcun por audir quo il desira?»

// XXX NOTE: ci esset li marca original de págine -59-

«Audiens» veni pos quelc divinada.

«Bon. In Occidental noi scri to audientie; noi omisse li finale -ie: resta
audient, quel vu facilmen reconosse quam form corespondent al -nde-form
(yo ne di participie present) in dan. Nu noi omisse anc li -nt, e li -e-
quel sta pro que on ya di «AudiEns» e ne «Audins»; resta «audi». Nu vu posse
divinar quo «höre» es in Occidental:» -- «Audir» on responde.

«Nu noi regarda dekorere. Qualmen on nomina li mann quel decora?» --
«Dekoratör!» -- «Vu conosse ti -ör anc de Direktör, Redaktör etc.
Quelcvez on anc di -or: Akkumulator. In Occidental noi sempre di -or:
decorator, director, redactor, acumulator. E qualmen on di, quande
alquicos es decorat?» -- «Dekoration».

«Vu conosse anc -ion ex mult paroles: Revolution, Konstruktion,
Opinion, Konversation etc. Noi omisse -ion e or con -t-. Quo resta?» --
«Decora!» -- «Do dekorere es…?» -- «… decorar!»

Poy noi mentiona anc Auditorium (- auditoria, auditores). «Vu vide que
in tal paroles sempre resta li vocale del verb, omnis have li sam vocale
i o a, e on posi un -t- avan li finales -or e -ion. Ma nu alquicos
interessant? Lass nos comparar li semblantmen egal paroles dekorere e
eksplodere. Noi conosse decoration. Ma qualmen on di: Eksplodation o
Eksplodion?»

Ili ride. «No, Eksplosion!» -- «Mersí! E pri alquicos quel explode
facilmen, quo on di?» -- Pos un pause: «explosiv».

«Nu noi regarda explosion e explosiv, quel es presc egal a dan: nul
-t-, nul vocale, ma un s. Ma esque on di: eksploSere in dan?» -- Ili
ride: «No, eksploDere!» -- «Do li d ha transformat se ci a s. E quande
es nul vocal, noi pose -e in li fine. Qualmen on do di eksplodere in
Occidental?» -- «Exploder?» -- «Yes, corect!»

In sam maniere, plu rapid, noi deriva opiner de Opinion, directer de
Direktör, e audi que al rest del paroles li finales junte se sin t ni
mutation.

«Vide nu», yo continua, «to es li secret de Occidental, li grand idé de nor
mastro: ti micri t inter li caracteristic vocal e li finale, o li
transformation de d, g, r a s. Talmen noi posse aprender per Occidental quam
mult milles de paroles cohere. Altri sistemas quel ne have ti genial
regul, es fortiat sive dir eksplodi e derivar de it li comic eksplodo
vice explosion; sive representar ti ultim per «explozo» e retroderivar
de it explozar vice exploder; sive in altri casus adopter du paroles
índependent de unaltru.»

In un altri lecion yo va demonstrar li regul denove per altri exemples.

Yo ne da logic pruvas quel ili ne posse comprender e deve creder a mi
autoritá; ma por monstrar que alquicos deve esser tal, yo deriva to ex
dan paroles, e ili comprende que it ne posse esser altri: que on deve
posir -e pos -i in li -nt-form, nam Audins vice Audiens vel esser
comic, ínpossibil. Poc a poc ili have in se li regul de Wahl sin saver
que ili ha aprendet it. Ocasionalmen yo va exposir it quam
regul.

// XXX FIXME: Confirmar «Interlanguages Ro»:

Ili save que Occidental ne es li unic systema, e que yo esset Idist. Quande ili
questiona pri altri sistemas, yo sempre responde, monstra les in
Interlanguages Ro, Aliq, Volapük e altris, e noi anc compara textus in
Esperanto, Ido, Novial. Poy noi regarda un fotogramma de sr. de Wahl e parla
gratmen pri su gentilitá, har creat por nos in 30 annus de labore un
lingue tam simplic, clar, facil, educativ quam Occidental. Nam ili mey haver li
sentiment practicar li max bon sistema ne pro que yo di to e tace pri
altris, ma in control e comparation con altri, quandecunc ili demanda
to…

[.author]
Ilmari Federn (Copenhag).

// Un poc de humor {{{2
=== Un poc de humor

// XXX TODO: Confirmar li prim frase, de quel alquó sembla mancar:

«La Pirato», credente monstrar mult esprit, pri «Oriental»! Noi ja
remarcat que, quande nor adversarios ne save quo dir pri Occidental, ili
nomina it… Oriental! In nor torn, noi va anc serchar joc-nomines sin
tro fatigar nor meninges. To es facil! Por exemple Desesperanto,
Esperinto (ti quel ha esperat e ne plu espera!!)

// XXX TODO: Confirmar li correction «Ante alcun» --> «Ante alcun
// témpore»:

// XXX TODO: Confirmar «un grav accident Ido!», de quel alquó sembla
// mancar:

Ante alcun témpore un idist publicat un articul pri Accidental. Noi respondet le
que ti nómine es in facte tre ver, nam Occidental constitue realmen un
tre grav accident Ido! Nor idist ne insistet.

// XXX NOTE: ci esset li marca original de págine -60-

// Linguistic responses {{{2
=== Linguistic responses

Seme (apu gérmine, crímine, fúlmine etc) Proquo ne sémine? In un modern
practic usabil lingue international vale in unesim ne antiqui latin etimologic
coherentie ma hodial practic rasones de regularitá,
simplicitá, international usu etc. Paroles quam: criminal, -ist,
fulminant, etc es quasi completmen international. Ili postula un
radicale de quel ili posse esser derivat regularmen. Del latin radicale
semin existe un international parol seminarium, quel tamen ha perdit
omni relation de signification con li idé primitiv del seme. Un ligation
etimologic vell esser misductiv por nonlatinistes. On vel interpretar ti
parol quam un loc in quel on colecte semes do alquicos simil a un
graniere. Adplu noi vide, que un modern grand expandet lingue, quam F,
ha abolit ti conex e have paroles quam semer, semence, semaille, semeur,
anc in S noi trova sembrar, sembrador, semilla etc. Adplu li ver radica
es se, men es solmen sufix. In german on have säen, R se-yat', e de ili
deriva D Sa-me, R sa-mä, Tch si-me etc. Li
form sémine vel anc postular un marcat accentu sur e, quo on deve anc
evitar quant possibil. Pro to li Sl. G. seme quel da bon e natural
derivates es a preferer. It es curt, comod e til nu ne ha productet
alcun linguistic monstruositás, quo on deve naturalmen
evitar.

Lu sam on posse dir pri cindre, cinere. International es solmen li nómin
del flore «cineraria». Ja li lingue F ha liberat se del dependentie
latin e sequet su propri linea: cendre, cendrer, cendreux, cendrier,
Cendrillon, cendrure, cendrage. On ne deve arcaisar li lingue sin
necessitá, u to ne es postulat per necessi coherentie etimologic por
facilisar li aprension al nonlatinistes.

Masca, mascara. Li form mascara es solmen sudromanic SPI e Holl. Omni
altri europan lingues, A, D, Dan, Est, Let, Flu, P, F, R, T, Tch, Sv, ne
have li r in ti parol, ultra to li parol mascarade
es absolut international in tot Europa. It sembla que che talmen
expandet international paroles it ne es necessi serchar ancor un
rigorosi etimologic regulari derivation.

// XXX TODO: Confirmar corection «normes a principialisticadel
// antiqui» --> «normes e principialistica del antiqui»

On deve evitar omni superflu e dangerosi schematisme. Clar e simplic
regules de derivation es necessi ta u on es fortiat formar self nov
derivat paroles, ma totmen ne ta u on usa omniconosset international
formes. In li sequentie del historie necos ha monstrat se plu funest
quam li influentie del fanaticos de abstract principies per queles ili
vole fortiar li natura e li vive in un lette de Procrust. Li ver reyente
del vive e natura es mesura e equilibrie. On ne mey venir a Occidental con li
normes e principialistica del antiqui missuccedet systemas. On mey
inprofundar se in Occidental sin critic mentalitá. Si on va har practicat it
sin resistentie un annu o du, e talmen penetrar in li anim e psiche del
Occidental on va comprender to, quo pur rationalistic regarde nequande va
posser percepter.

// XXX NOTE: ci esset li marca original de págine -61-

// XXX TODO: Confirmar «S ele», nam in hispan «ele» es li nómine del
// líttere «l», anc poy in «Ínclar es li H. ele»:

Ecce. Alcun samideanos proposi usar ti parol por li idé: L ecco, F
voilà, D sieh da, A look, Prov. vec, P. eis, S ele, R vot, Est vaat, Esp
jen, Ido yen, tchec viz, U. ime.

Ili cita «ecce homo», quam tre conosset expression quasi
international. Ma ti expression es purmen scientic-teologic. Por un tam
necessi e expressiv interjection quam li supra citat in divers lingues
ti mort e psicologicmen ínefectiv parol absolutmen ne vale e ne posse
servir. Ja li son «ektse» es impossibil por un talmen vivent
exclamation. On va dir: Ma li italian have ecco. Nu, in antiqui latin
on ne pronunciat ektse, ma ekke. Ti form por Occidental evidentmen ne es apt.
Ma anc li italian ecco es homonim a eco D Echo. Do clarmen ne desirabil.
Por ti scope es necessi un expressiv parol quel por su son e su
subconscient idé posse representar ti mental statu. Si noi regarda nu li
paroles
usat, in li divers lingues, noi va vider que li idé presc comun a omnis
es li imperativ del verb vider. (Li prov. vec {equals} ve + ce {equals} vide + ecco),
li estonian vaat {equals} vaata {equals} vide, li russ vot max probabilmen es li
finnic radica {equals} vaat). Ínclar es li H. ele e P eis; quelc linguistes
vole derivar it anc de ecco, altri suposi un perdit v in li comensa de
ve le, ve is, quo vel anc ear al sam radica vider. Anc tchec viz monstra
li sam radica. Li hungarian ime have li sam radica quam li Est.

Finn ime {equals} miracul (astonament). It sembla do esser un comun europan
sentiment expresser ti interjection per un parol afini al radica o idé
de vider. Forsan li max suggestiv form vel esser vi, si on ne vole
alliar se a Esperanto-Ido in lor form jen, yen, quel per su ton es tre
expressiv e deriva de D jener Occidental ti ta. Ma ecce secun mi profund
sentiment absolutmen ne es apt por un tal vivi interjection.

[.author]
Edgar DE WAHL

// Orígin del parol «chovin» {{{2
=== Orígin del parol «chovin»

Li dictionarium da nos, pri li parol «chovin», li sequent definition:
fanatic patriot, person dominat de un patriotisme exagerat e sin
mesura.

// XXX TODO: Confirmar «flagga» e «flag»:

Li orígine de ti parol es vermen curios. Nascet in Rochefort (Francia),
Nicholas Chauvin hat combattet in li armés de Bonaparte. Vulnerat 17
vezes, amputat de tri fingres, un epol fractet, Nicholas Chauvin hat
esset nominat chevaliero del Honor-Legion per Napoleon self. Pos li
exilie del imperator, Chauvin revenit in Francia. Pro fidelitá al
tricolor francés flagga, il fat fabricar toales blu, blanc, rubi e
dormit in ili. Ante morir, il postulat que on mey interrar le in li
francés flag. De ti exemple de super-patriotisme ha nascet li paroles
«chovin, chovinisme» quel bentost devenit international.

// XXX NOTE: ci esset li marca original de págine -62-

// Li verd parapluvie {{{2
=== Li verd parapluvie

[.author]
de Karl Federn

// XXX TODO: Confirmar «devet incontrar ta un dama quel incontrar il
// apreciat», quel es un erra:

Li adjunte al section penal del tribunale del 22. district comunal de
Vienna, dr. St., sedet in su contore e interrogat acusates; ti
ocupation le esset duplic enoyant, pro que extern brilliat li verne, e
li verd árbores del micri jardin regardat tra li fenestres; durant que
il devet escutar sempre li sam enoyant fripones, li sam enoyant e
mentiosi pretextes, li sam ínobjectiv e confus testimonies. Li ultim
interogato, un micri old mann, hat furtet un verd parapluvie. Quam
stupidissim furter just un verd parapluvie! nam existe tam poc verd
parapluvies, e li furtard do porta tra li stradas li marca trahitori de
su culpa. Li damageato, citat in tribunale e interrogat, hat strax
reconosset li parapluvie ye omni detallies quam su proprietá; tamen li
acusato obstinatmen negat su culpa, benque on posset leer li delicte in
su facie. Su casu esset desesperat, e on vel har posset decider it
strax, si li proprietario vel jamá har aparit punctualmen e in sam
témpor quam li furtard; ma ili nequande venit in sam témpor, e pro to
li adjunte devet fixar un termin. Il ancor plenat omni formulariums
necessi por to; poy it esset urgent témpor por departer: il esset
invitat a un tard diné che bon amicos e devet incontrar ta un dama quel
incontrar il apreciat. Il hat mettet su max bon nov costum vernal e bov
sapates de yelb cute, e nu extern un grand pluvie cadet del
ciel.

Dr. St. maledit: ante trovar un fiacre, il vel esser perhumidat. Il
sonat al servitor oficial, ma ti ne venit, probabilmen ja hat eat manjar:
alor su regard cadet in li angul u stat li verd parapluvie, quel il
hat obliviat retromisser al depó.

Brevi hesitation del conscientiositá; poy il resolutmen prendet li
parapluvie e departet. Il amusat se excellentmen, restat til li vésper,
incontrat poy in hem-via ínexpectatmen un bon amico quel il long témpor
ne hat videt, eat con le al Céllar del Dom Municipal, e poy ancor in un
café, passat hores plen de inspiration, venit tard in hem, avigilat se
fatigat e eat in li oficie, u il trovat su labor mem plu genant e
enoyant quam in altri dies. Solmen quande il volet departer ye midí, e
it denove comensat pluviar, il memorat li verd parapluvie quel devet
retornar al depó del dom judicial.

Fortunosimen on ancor ne hat reclamat pri it.

// XXX NOTE: Duplic negation :( «Ma in hem il ne trovat li
// parapluvie, ni trovat it necú»:

Ma in hem il ne trovat li parapluvie, ni trovat it necú. Il hat obliviat
it che su amicos o in li céllar del Dom Municipal o in li café, o hat
lassat it star in un vagon del tramvia; ma omni questiones esset van:
it monstrat se, que un verd parapluvie posse desaparir, e que ti foll
colore trova decidet amatores .

Dr. St. traserchat omni parapluvierías del cité, til que il trovat un
parapluvie, quel semblat le suficentmen simil, comprat it, e aplicat,
con mult ingenie, medies selectet por dar it in duant-quar hores li
ancian e usat aspect del altri. Il fat it jacer un nocte in aqua,
frottat li tenete ye aspri coses, trenat li parapluvie tra li mudde del
stradas e inviat it in li triesim die, ne sin remorses, al depó.

Li termin venit. Dr. St. tronat quam judico ye li verd table. Li afere
ne besonat mult témpor. Li damageato hat repetit su enunciation, ma li
acusato negat. In li coridor un yun defensor in aferes penal hat se
ofertat, e il hat strax acceptet su servicies. Ti ci parlat per eloquent
paroles al damageato: il mey reflecter li afere, it posse exister mult
verd parapluvies, e il posset errar.

«Yo ne erra», dit li damageato.

Li acusato negante, li defensor demandat conform al § 453 del austrian
órdine de processu penal, que on mey far jurar li damageato interrogat
quam testimon. Li judico sospirat e admisset li demanda. On posit li
crucifix sur li table e iluminat li candeles. Li acusator jurat.

// XXX NOTE: ci esset li marca original de págine -63-

«Vu parla sub jurament», dit li zelosi yun defensor, «e Vu conosse li
consequenties, pri queles senior presidente just ha fat Vos atenter.
Ples regardar li parapluvie un vez in plu, e reflecter Vor enunciament.
Ples considerar, que li fate de un hom depende de it…!»

Sin voler, li judico hesitat… ma il devet dar li parapluvie, quel
jacet verd sur li verd table, al damageato. Ti ci regardat it, ponderat
it in li manu, tornat it e apertet it, e regardat it de omni láteres,
sucusset li cap e dit:

«Yo bon volet jurar, que it es mi parapluvie; ma nu, hante jurat…
quande yo talmen regarda it, yo tamen ne vole prender it sur mi
jurament. Forsan it tamen ne es mi…»

Triumfante li defensor regardat circum se. Li representant del acusa, un
yun auscultant, subridet un poc e restrictet se a proposir li aplication
del lege.

In li nómin de Su Majestá li Imperator, li judico enunciat con gravi
voce absolution pro manca de pruvas. Poy il passuat un poc embarassat al
fenestre. Quande il tornat se retro, solmen un person, ultra li scritor
judicial, esset in li chambre: li mann acusat pri furte.

«Quo Vu ancor Vole ci?» il bruscmen criat a le.

«Mi parapluvie!»

«Quo?!»

«It ya es mi parapluvie! Yo ya sempre ha dit: yo conosse it tot
exactmen!»

E con anim anihilat, dr. St. devet transdar li parapluvie al old mann e
vider it sub su brass desaparir ex su horizonte e su juristic cariera.

[.author]
Autorisat traduction ex german de Ilmari Federn (Kobenhavn).

// Humoristica {{{2
=== Humoristica

Filia: «Papá, yo besona quelc moné por mi dot».

Patre: «Ma, mi car filia, yo mem ne savet que tu esset spondet».

Filia: «Bon ciel, papa. Esque tu nequande lee li jurnales?»

'''

Mastra: «Li mastro exeat ho-matin sifflante, ne ver?»

Domestica: «Li culpa esset mei; yo mixtet aviet-semes con su
potage.»

'''

Preceptor: «Qui posse dir me qualmen li precedent reyento de Russia
esset nominat?»

Classe (in unison): «Tsar»

Preceptor: «Corect; e qualmen esset nominat su sponsa?»

Classe: «Tsarina».

Preceptor: «Qualmen esset nominat li filies del tsar?»

It esset pausa; e tande un timid voce de detra dit «Tsardines».

[.author]
Trad. Ch. Kemp (Swansea)

// Conferentie interlinguistic {{{2
=== Conferentie interlinguistic

[.author]
O{dot} Jespersen e E. de Wahl

Durant un tot semane de may 1935, in Helsingor (Danmark), li du
interlinguistes O. Jespersen e E. de Wahl conferet in complet amicitá.
Li protocol de lor investigationes e discussiones es publicat in un
brochura quel es inviat gratuitmen a omni abonnates de Cosmoglotta e juntet
al present numeró. Li supra fotogramma monstra li du celebri
interlinguistes reposant pos lor labor in Helsingor, che sr. Jespersen.

// XXX NOTE: ci esset li marca original de págine -64-

// Cosmoglotta A 104 (1935-09/10) {{{1
== Cosmoglotta A 104 (1935-09/10)

COSMOGLOTTA, sept.-oct. 1935. (Annu XIV.) No 5 (104)

Li cronica apari in li suplement trimestral «INFORMATIONES»

NUMERÓ CONSACRAT AL COMERCIE

(Image: Autun, dessine)

// Li cariera comercial {{{2
=== Li cariera comercial

On ha credet durant long que li elite de un nation posse recrutar se
solmen in li liberal carieras. In fine on comensa comprender que it deve
recrutar se In omni medies e in omni carieras; on comprende que it es
tam nobil e forsan plu invidiabil selecter li comercial cariera u li
salarie proportiona se al intensitá del efortie, plu quam li
professiones de functionarios, con magri fix salaries, sequet de un
povri pension; on anc comprende que un capitan del negocie, del banca o
del
industrie prende tam mult spacie, fa tam mult servicies e besona tam
mult preparation quam un avocate, un poete o un medico; in fine on
comprende que li grand aferes exige remarcabil facultás intelectual e ne
vel contentar se con li sicc fructes del altri professiones.

In ti lucta gigantesc u lude se li destine del nationes, li comercie es
selectet por luder un role tam capital quam complicat. Li desfacilitás
sin númere e sin cessa renascent venit impedir su elan. Li guerre, pro
su divisiones e su devastationes ha obligat serchar, crear nov fontes
de
aprovisionament, nov exportadas. It ha inaugurat un era de
regulamentation, de prohibition excessiv. It ha provocat li crise del
exchanges, li crise del transportes, li crise fiscal, li crise del
oficiatu (function) e del labor.

[.author]
(Trad. Fred. Lagnel.) Georges Paillard.

// XXX NOTE: ci esset li marca original de págine -65-

// Lettre de american {{{2
=== Lettre de american

Inter li numerosi testimonies quel noi continua reciver pri li ínmediat
comprensibilitá de Occidental, noi cita li sequent, extractet ex un lettre in
anglés just recivet.

____
Occidental-Union +
Chapelle (Vaud), +
Switzerland, (Svissia).

South Bend, Indiana, 6 sept. 1935.

Gentlemen:

A few days ago I received through the mail some publications relating to
interlanguages, and among them was Number 2 of
Cosmoglotta-lnformationes.

I had, of course, heard about Occidental, but had never before seen a
word written in that language. Many, many years ago, I studied Volapük,
and later have given much attention to Esperanto, Ido and Nov-esperanto.
I am in no sense a linguist, as such languages as I attempted to learn
in my school-days of long-ago were bug-bears to me. However, as a hobby,
I have, in later years, greatly enjoyed the «constructed» languages.
(Mathematics constituted my favorite studies in school and the logic and
regularity of the synthetic languages fascinate me.)

Well, I at once began to try to decipher Occidental from the
above-mentioned issue of Cosmoglotta-lnformationes, and to my great
astonishment, I found myself able to read it understandigly almost at
first sight. Of course I have no idea whatever as to the pronunciation;
and I have not tried to formulate the gramatical rules, nor the exact
system of word-derivation. In view of the fact that I retain only the
most meager knowledge of what little French and German I acquired in
school, and that I know nothing about any other modern language (except
the «auxiliary» languages and mother tongue) I was, as you may well
imagine, greatly surprised that I could translate the sample of
Occidental practically at first sight.

While my study of the construction languages has been, and must continue
to be, only a hobby, I certainly do want to know more about Occidental;
and that is why I am writing to you…

[.author]
W{dot} E. Miller, Lawyer.
____

// Li frigorification del cadavres {{{2
=== Li frigorification del cadavres

Inter li ínnumerabil aplicationes del frigore artificial, un ex li max
recent have quam scop li conservation del cadavres homan, durant li
tempore separant li morte del interration. On strax comprende li
higienic avantages del procede por li hospitales por li scoles de
medicos e por li publica in general. Li cadavres, vice esser conservat
in hem, es deposit in salas frigidat, ili es accessibil al publica in
excellent conditiones higienic e mem estetic.

Un grand hospital de Rotterdam possede ja un tal frigorific instalation,
quel contene duant celules, in quel li reposi sur lettes.

Li frigore es productet in suficentie e un acustic aparate functiona
automaticmen quande temperatura eleva se super un cert limite.

// XXX NOTE: ci esset li marca original de págine -66-

// Li lingue chinés {{{2
=== Li lingue chinés

[.author]
(de S. Schaub)

Malgré su simplicitá grammatical, li lingue chinés es tre desfacil a
aprender completmen. In prim pro que it existe almen 5 species de
dialectes chinés e que parlar un de ili ne possibilisa li comprension
del altris.

On di que chinés es simplic pro que on trova in it solmen circa
monosíllabes. Ma it es self comprensibil que ti 700 síllabes ne sufice
por un popul tam subtil e cultivat quam li popul chinés. In realitá, li
accentuation furni li nuancies necessi e complica terribilmen li lingue:
Li sam parol posse presentar 6 o 10 senses diferent secun li
accentuation, e si il ne vole parlar un barbaric chinés, un Europan deve
mastrisar ti accentus, nam, quam di un proverbie chinés: «On
ne deve saltar ante saver marchar».

Vi un exemple: «schu» (accentu acut long) {equals} libre; (accentu bass long) =
terr-pom; (decrescent) {equals} manu; (son projectet con fortie) arbor;
(accentu acut brevi) {equals} matur; (accentu bass curt) onclo.

Anc un chinese posse confuser ti divers accentus, quo causa sovente
miscomprense. On raconta pri to li secuent historiette: Li celebri
deessa buddhic del compate, Kon Yim, es representat con 1000 ocules e
brasses. Ti filia de rey, di li historie chinés, persequet de su patre,
retraet se in un convent. Poy su patre comendat a un sculptor erecter un
statue de ella, con brasses e ocules perfect. Ma, si «tschen» (accentu
bass alongat) significa «perfect», «tschen» (accentu acut alongat)
have li sens de 1000. Li rey hante mal pronunciat, li sculptor fat su
statue in li form indicat plu alt.

On posse imaginar li erras fat del Europanes, ye li grand joya del
Chineses. Talmen li parol «tschu» pronunciat decrescent significa
«dómino», durant que li sam parol accentu acut have li sens de «svin».

«Then» con accentu acut long significa «ciel», e con accentu bass:
«agre». It posse do evenir que ti quel vole dir: «Nor Dómino quel es in
li ciel» di in realitá «Nor svin quel es in li agre».

Li pronunciation presenta ancor mult altri desfacilitás: Li extranos
have, por exemple, mult pena far li diferentie inter li sones: «s, ts,
tsh, sui, tsui e tshui»; «schong, tschong e tsch'ong»; talmen que in li
confession del peccas, vice dir: «Noi es omnes peccatores», it es
facil dir: «Noi
es omnes trincardes!»

Li lingue parlat presenta poc desfacilitás grammatical. It ne existe
flexiones. Omni monosíllabes, adjectives, nómines, verbes o adverbies,
resta ínvariabil. De to li necessitá cuidar que, por exemple, li
acusative precede li dative: talmen on ne deve dir «dona le pane», ma
«dona pane a il».

// XXX NOTE: li marca original de págine -67- esset in li sequent
// paragraf:

Li scritura chinés ne es composit de lítteres de sam son, it ne es
fonetic; quam in li scritura del ancian Egiptia: a chascun parol
coresponde
un signe diferent, talmen que poc Chineses posse mastrisar completmen ti
scritura quel possede circa 44.000 signes.

It es evident que in li vive ordinari on ne usa li 44.000 signes del
dictionarium imperial: in practica 5 a 6000 signes sufice. Li Bible in
su totalité, contene circa 4100 signes.

Mult de ti signes have un orígine explicabil; ili es un specie de
dessin. Talmen li signe por li sole es hodie fig. I quel es un
deformation del anteyan fig. 2; li lune quel es scrit (fig. 3) esset
antey (fig. 4). Li ciffre I es scrit (fig. 5), 2 {equals} (fig. 6); 3  {equals} (fig.
7), etc.; ad supra es scrit (fig. 8)  (antey: fig. 9); a bass (fig.
10) (antey fig. 11).

Altri signes es fat per juxtapositiones de idés. Por exemple clar es
expresset per fig. 12, format del sole e del lune (vide supra). Confide,
fidelitá es expresset per un signe composit de hom e parol: un hom, un
parol. Li fig. 13 significa vider (fig. 14 {equals} ocul, fig. 15 {equals} hom). Li
fig. 16 significa regardar (fig. 17 manu, e fig. 18 ocul) nam por
regardar, on mette li manu súper li ocul. Poc a poc li Chineses
augmentat li númere de lor combinationes. Del circa 300 primitiv formes
nascet un multitá de signes quel esset 3300 in li annu 200 ante J.-C.;
in li annu 100 pos J.-C., in li dictionarium de Schot Wun, ili esset
9353; in li annu 1150, 24.000. Hodie on conta circa 44.500 signes.

// XXX NOTE: li marca original de págine -68- esset in li sequent
// paragraf:

Quelc altri exemples caracterisa bon li spiritu del ancian Chineses: Un
fémina maritat es scrit per du signes: fémina, e balaye, nam li deve de
un marita es tener su hem nett. Un mann es expresset per li signe del
agre e del fortie, proque un mann deve consacrar su fortie al labores
del agricultura. Li signe (19), quel representa un fémina, intra in mult
combinationes nominat… defectes quam li jalusie, li invidie, etc.
Plazzante du féminas li un apu li altre: fig. 20, on obtene li parol:
querelle! Li reposa es designat per fig. 21 (tegment) plazzat sur fig.
19{dot} Ma durant que noi, Europanes, vel traducter to per: «On es felici
quande un fémina ha intrat sub nor tegment», li Chinese vole dir: «Li
reposa es cert si li fémina resta in hem vice babillar con li vicinas».
Noi mey admirar, in revancha, li bell pensa contenet in li signe 22
format de aqua (tri
guttes in levul), de un hom in un cage (fig. 23) e de un vase (fig. 24)
quo significa que li dulcitá consiste in aportar un glass de aqua a un
captive.

Li «bonesser», li comfort, es expresset per fig. 25, un tegment, un
cordie e un vase, quo significa que on es in li «bon-esser» quande on
es sedent sub un tegment, apu un platil bon plenat.

Ma on ne deve obliviar que li extranos deve aprender du lingues totalmen
diferent: li dialecte populari e li lingue literari scrit. Ti ultim
posse esser comparat a nor mort classic lingues, latin o grec.

// Sr. H. D. Akerman {{{2
=== Sr. H. D. Akerman

// XXX NEW: Li titul esset mettet in ti edition, por separar li
// image.

(Image: SR. H. D. AKERMAN, LONDON.)

Noi have li plesura presentar a nor letor li gravet portret de nor nov
colaborator Sr. Akerman de London. Til ante curt témpor, Sr. Akerman
esset membre del Academie de Ido e laborat ye un grand dictionarium
idic. Un complet studie comparativ bentost pruvat le que sol Occidental
reuni li necessi qualitás de naturalitá e regularitá. Hodie, Sr. Akerman
composi li grammatica Occidental in anglés.

// Un erra de calcul {{{2
=== Un erra de calcul

On lee in li jurnales que un parte de homes va visitar Italia ho-annu
por celebrar li 2000-m anniversarie del latin poet Horatius, quel nascet
in annu 65 A. C. Li annu 65 A. C.; nu it es annu 1935 P. C., e 65 {plus}
1935 {equals} 2000. Bon.

O preferetmen hm! Esque on posse esser tam cert pri ti aritmetica? Lass
nos suposir un date, ex. april, in annu 2 A. C., e un altri in april, 2
P{dot} C. Secun li supra metode 2 {plus} 2 {equals} 4. Nu:

- De 2 A. C. til 1 A. C. … 1 annu.
- De 1 A. C. til 1 P. C. … 1 annu.
- De 1 P. C. til 2 P. C. … 1 annu.

Total: 3 annus, ne 4. Similmen ho-annu es solmen li 1999-m anniversarie
de Horatius.

Li veritá es que, departent de zero (li hipotetic date del nascentie de
Cristo), it ha passat 1934 annus e quelc mensus.

Ples notar que noi expresse nor etás secun li passat, ne li venient
anniversarie de nor zero, t. e. li die de nor nascentie.

[.author]
H{dot} D. Akerman.

// XXX NOTE: ci esset li marca original de págine -69-

// Lettres comercial {{{2
=== Lettres comercial

// XXX TODO: letres

// XXX TODO: Confirmar li aspecte original.

composit de Dr Peipers, avocate in Köln

Borkowski Stanislaw +
Varsovia, Tamka 58

Varsovia, 7 may 1934.

A senior Victor Ahlgren,

Stortorget 47, +
Stockholm, Svedia

Tre estimat senior,

Yo ha recivet vor adresse per li polonés consulatu in Stockholm. Yo
torna me a vu pro li sequent afere: yo intente far un tur de circa 4
semanes tra Svedia e Norvegia, comensante ye circa medie de julí
ho-annu. Yo es vegetariano e pro to yo besona un liste de vegetari
restaurationes in Svedia e Norvegia. Ples inviar me un tal liste; yo
que yo posse vor amabilitá ye occasion. Yo adjunte 2 respons-cupones por
vor postal expenses.

Ples accepter antey mi tre cordial mersí e li devoet salutes de vor.

St. Borkowski.

Aage Larssen

avocate por patentes

Käbmagergade 15 +
Köbenhavn

Köbenhavn, 17 august 1934.

A sr. Dr. Balog Gyula, avocate por patentes

Kossuth Lajos-utca 32, +
Budapest LV, Hungaria

Tre estimat senior e colego,

Mi cliente sr. Dahlgren ha inventet un machine por cluder li buxes de
conserve; il ha recivet li patentes in divers landes, per quo, secun li
conosset international contractes, il ha obtenet li prioritá de su
invention anc in Hungaria. Nu il va solicitar li hungarian patente, e yo
peti vos indicar me li total custas con li termines de payament.

Ples accepter li de vor tre devoet,

Aage Larssen.

Pawel Zankow

Sofia, UI. Gurko 27

Sofia, 19 junio 1934.

A senior William Brown,

47 Threadneedle Street, +
London E. C. 2

Estimat senior,

Yo refere a vor anuncia in li filatelistic revúes, e yo peti vos inviar
me un de vor colectiones. Vu mey rimborsar li precie, ma yo ne va
accepter un colection ye un precie plu alt quam 1 £, e in omni casu, yo
reserva me li jure retornar li colection in maximal du semanes pos
reception, in sam per rimborsa del summa payat de me, diminuet de vor
postal expenses.

Con alt estima.

[.author]
Pawel Zankow

// Li besa in li tunel {{{2
=== Li besa in li tunel

Li pictor Horace Vernet viageat unvez per ferrovia de Pans a Versaille.
Il sedet in medie sur un banco de tri plazzas; ye chascun láter sedet
un anglesa. Il leet li «Petit Parisien», e credente que il ne
comprendet anglés, li damas comensat un mocant conversation: «Quo tu
pensa pri ti in li medie?» -- «Un ínpolit rascale.» -- «Que e il
ne leva se e oferta me li plazza apu te!» -- «Il ne es tre
charmant.» -- «No! Esque tu vel posser imaginar un besa con ti
mustache?»

In ti moment ili intrat in un obscurissim tunel. Vernet inclinat se e
besat su propri manu -- tre audibilmen, e acompaniat de un felici
«Ah». Quande ili revenit in luce, il regardat subridente de una al
altra… «Esque to esset tu?» li una questionat. «No, to deve har
esset tu?» clamat li altra. Ili presc comensat querellar, quande il
tren haltat.

Vernet levat se, e levat su chapel, e dit in anglés: «Adío, senioras
-- regretabilmen yo probabilmen va nequande saver, qui de vu ha besat
me in li tunel.»

[.author]
Trad. I. Federn (Kobenhavn).

// XXX NOTE: ci esset li marca original de págine -70-

// Un nov invention comercial {{{2
=== Un nov invention comercial

Li presse europan ha signalat in ultim témpor un nov invention, li
*tachotypie*, quel va revolutionar li customes comercial. Li revúe
hollandés «Schoevers Koerier» ha mem consacrat un parte de su numeró
de junio 1935 al historie e demonstration de ti novitá. In omni landes
on organisa curses; il existe ja hodie diplom-docentes por instructer
li sistema.

Ma to, quo es ancor plu interessant por nos, es que li inventor, Sr.
Marius den Outer, es un del unesim partisanes de Occidental, membre de
CELIA e nor colaborator. In junio 1928, il publicat in Cosmoglotta un articul
anunciant li invention del film parlant. Un poc antey il hat adaptat li
stenografie a Occidental sub li nómine de Cosmo-stenografie.

Noi es fier posseder in nor ranges un tal celebritá e noi desira a Sr.
den Outer li max rapid success por su invention quel es li fructe de
circa 7 annus de intens e constant serchas. Nor colaborator, Sr.
Peipers, avocat, explica in sequent li essentie del labores de Sr. den
Outer.

[.author]
Redaction

// Li tachotype {{{3
==== Li tachotype

// XXX NOTE: 2020-08-14: Marcat per grass lítteres secun li
// original.

Li modern tecnica ha revoluet in mani relation li metodes transmisser li
homan pensada. Per li telefon on posse interchangear li idés mult plu
rapidmen quam per lettres, e tra grand distanties, recivent ínmediatmen
li response. Malgré to li scritiv transmission va restar preponderant.
Ma sur ti dominia on senti li urgent beson de un plu grand rapiditá. On
conosse li metode til nu generalmen executet: li chef dicta li lettre,
articul etc. a un stenotipista, e ti-ci traducte su stenogramma al
ordinari scritura per li scri-machine. Ti metode have grav mancas. It es
tre desfacil dictar sin stilistic e substantial erras; por corecturas
(e anc pro mani altri causes, p. ex. telefon) li dictada sovent es
interruptet. Por posser continuar, li dictanto sercha un anterior parte,
sive por trovar li erra, sive por adnodar li interruptet serie de
pensada, sive por reciver li just construction del frase. Ne possente
leer self li stenogramma, il deve lassar se releer lu dictat per li
stenografista; ma ella sovent ne posse divinar quel parte li chef
desira haver releet, e sovent ella self ne posse leer fluentmen su
stenogramma. To trubla denov li dictanto e causa nov erras. Mem si li
dictanto self save bon stenografar, e per hasard just ne li sam sistema
quel li stenotipista scri, il ne posse leer li stenogramma de
ella.

// XXX NOTE: li marca original de págine -71- esset in li sequent
// paragraf:

Nu, un nov invention va remover ti desfacilitás e causar un ver
revolution del metodes in omni burós. Un de nor coidealistes, Sr. Marius
den Outer, professor de stenografie in den Haag (Holland), ha fat e
elaborat ti invention, sacrificante mult annus de su vive a intensiv
prestudies. Su machine, «Tachotype», es un simplificat scrimachine con
solmen 27 tastes. Per *simultan pression* de pluri tastes on scri un *tot
síllabe* sur un linea de un *long band de paper, quel avansa
automaticmen de un linea pos singul síllabe*. Talmen *li textu posse esser
leet de supra a infra, quam li scritura del Chinesos*. Li scritura have
un simplificat ortografie, pro li micri númere del disponibil tastes e
fingres; li lítteres B, D, G, es reproductet per li combinationes PJ,
TJ, CJ. Li arangeament del lítteres es un apartmen genial ovre quel noi
va tractar in un altri articul plu tard; ci noi vole dir solmen que li
vocales sta in li medie, li consonantes levul e dextri. In fact li
essentie
de ti invention ne es solmen li solution de un tecnic problema, ma anc
de un linguistic.

(Image: Sr. den Outer in labor (Cliché Schoevers Koerier).)

Per ti machine it es possibil obtener in quelc mensus de aprension e
exercition un rapiditá de 200, 240, mem 300 síllabes ye minute, do un
rapiditá tre rarmen atinget per stenografos de extraordinari capabilitá;
rapiditá suficent por scrir omni parlada, ne solmen dictat, ma mem
rapidmen parlat negociationes, debattes judiciari, discurses,
informationes transmisset per telefon etc.

// XXX NOTE: li marca original de págine -72- esset in li sequent
// paragraf:

Ultra to, li machine have li grand avantage, que *li dictanto posse leer
strax lu dictat; do il sempre posse trovar facilmen li loc de un erra o
li construction del frase*; il posse strax readnodar li
interruptet fil de pensada, proque il *vide* lu scrit. Adver
il deve acustomar se un poc a ti apart arangeament del textu de supra a
infra, descomposit in síllabes, e li usada de poc regules de ortografie,
supra mentionat; *ma il have avan su ocules un textu in regulari latin
lítteres*, scrit leibil e clar. *Li tachotypie usa null abreviationes*,
queles es índispensabil in li stenografie; omni parol es scrit,
completmen omnicos es clarmen leibil. On comprende que li tachogramma
deve esser
traductet al ordinari scrition sur li scri-machine; ma anc to es
ameliorat just per li clar leibilitá.

Finalmen: *li tachotype scri sin claccada*; nul bruida trubla li
dictanto! *Li tastes ne es tipat ma solmen presset, similmen al pression
de stamp*. Laborant sin alcun bruida, li tachotype posse
esser usat por scrir discurses, negociationes etc.

(Image: Exemple de printation: 3 paroles anglés e 3 paroles francés.)

// XXX TODO: Confirmar ca ti es anc un image:

(Image: Disposition del lítteres in tachotype.)

Li tastes del tachotype es arangeat talmen que *ambi manus resta sempre
in li sam position; du o tri tastes apartene a singul fingre, e un
micri curvation o tension del fingre ducte it al just taste*. Ti
arangeament del tastatura fa it possibil scrir mem in un wagon o auto
rapidmen vehiculant; li machine pesa solmen 2 kg.

On do posse expectar que li tachotypie va vicear li stenografie in un
vast mesura. Un grand institute de comercial instruction in Holland
«Schoevers», quel have scoles in quar grand cités, ja ha introductet
li tachotypie in su programma, e li hollandés organisation del
diplomisat instructeros de stenografie ja ha arangeat un exámine pri
tachotypie.

Noi gratula nor car coidealist por su bell idé e desira le un grand
success. Omni europan lingues posse esser scrit per tachotype, do anc
Occidental.

[.author]
Dr. Peipers, Köln.

(Omni jures reservat.)

// XXX NOTE: ci esset li marca original de págine -73-

// Orígine del términos militari {{{2
=== Orígine del términos militari

On ha ja remarcat que li modern militari términos usat in li tot Europa
veni principalmen de francés e italian. In german lingues ili esset
adoptet in majorité pos li guerre de _triant annus_ durant quel li
extran armés hat invadet longmen Germania. Ili viceat li ancian nómines
german _Heer, Herzog, Harst, Gewalthaufen_.

*Armé*, del francés _armée_ veni de _arme_, e coresponde al hispan
_armada_. It significa li _potentie armat_.

*Truppe* veni del francés _troupe_, de sam signification.

*Companie*, francés parol, veni del latin _companium_ e significa li
qualitá de tis quel manja al sam pane.

*Battallion*, del francés _bataillon, bataille_, e _battre_. De sam
orígine es li parol _baterie_.

// XXX TODO: Confirmar li corection del sequent frase (_venient_):

*Regiment*, parol francés, venient del latin _regere_ (reyer), es li
unitá de truppe sub li sam comandantie.

*Infanterie*, significant li soldantes eant per ped, expandet se in
XVII-im secul. Primitivmen li infanterie esset li soldates gardant li
infante, o yun rey, de Hispania.

*Cavallerie* veni del italian _cavallo_.

*Artillerie* veni del francés e italian. De _art_, e significa do li artal,
tecnic parte del scientie del armé.

*Cannon*, significa un gross canne.

*Recrute* veni del francés _recrue_, participie passat del verb
francés _recroître_.

*Soldate*, veni del italian _soldato_, venient del roman parol _sold_. Un
soldo es un micri italian monete. Do un _soldato_ es ti quel es payat per
micri monetes.

*Corporal*, del italian _caporale_, venient de _cap_ (principale). Plu tard ti
parol esset changeat a _corporale_ pro similitá a córpore (de armé).

*Furiero* veni del francés _fourrage_ {equals} nutritura.

*Adjutante* veni del francés _adjoindre_ (adjunter) o plu exactmen del
participie present de ti verb.

*Oficiero*, del latin _officium_ {equals} oficie.

*Leutenante* del parol francés _lieutenant_. _Lieu_ {equals} loc;
_tenant_ {equals} tenente,
ti quel representa.

*Major* es de hispan orígine (_mayor_ {equals} li plu grand).

*Generale* veni del latin _generalis_. Il es li chef quel have a far ne
solmen con un special arm, ma quel ducte unit truppes.

*Flotte* veni del francés parol _flotte_, quel origina in li nordic parol
_floti_. Ti parol apari in li german _Floss_ e li anglés _fleet_.

*Admirale*, in francés _amiral_, italian _admirante_, veni del arab «amir al
bahr», li _emir del mare, lago_ (_emir_ {equals} prince).

// XXX NOTE: ci esset li marca original de págine -74-

// Pri li succession del paroles, principalmen del numerales {{{2
=== Pri li succession del paroles, principalmen del numerales

// XXX TODO: Confirmar «N/nestor»:

Un essay con ti titul, scrit de Jacob Wackernagel, li Nestor de
linguistica in Basel, bon conosset in li tot munde pro su imens
conossenties in presc omni lingues del munde, precipue in li antiqui
lingues de India e Europa, trova se in li libre festival, quel esset
dedicat al director del Biblioteca del Universitate de Basel in comensa
de ti annu{blank}footnote:[Festschrift Gustav Binz zum 70. Geburtstage am 16.
Januar 1935 von Freunden und Fachgenossen dargebracht. Basel 1935.].
Li famos erudite ha inrichat li libre per un tre
interessant contribution, e li tema es tal, que anc noi mundlinguistes
posse profitar de it.

Si on considera li numerales de 11 a 19 e tis de 21 til 99, on vide que
li succession del elementes difere in li divers lingues e in li divers
epocas.

Li unesim epoca monstra li unenes ante li decenes: L. undecim etc. til
septendecim. Ti metode ha conservat se til hodie in li germanic lingues,
p{dot} ex.: E. fifteen, D. fünfzehn, til 19. Li autor da quam explication:
«Evidentmen ti numeral notion, quel accedet al númere de fingres [to
es 10], intrat li prim al conscientie del hom primitiv.» Li unene a li
decene posse esser ligat per un copula, p. ex. in Grec: kaí [to es:
e].

Ti antiqui metode justifica li usation in Occidental del numerales
undeci, dudeci, trideci, quardeci, quindeci, sixdeci, setdeci, otdeci,
nindeci.

Ja sat temporan fat se sentir un altri tendentie, ti de rendir li
númeres plu clar por li calculation. Ti ci causat li anteposition del
decen: deci-un, decidu, decitri, ec.

Un duesim motiv quel posse har favorit ti evolution, es li scrition per
lítteres, p. ex. Gr. ΔΠ por 15. To es ja un anticipation de nor
modern mode (o manie?) de abreviaturas. Por exemple noi ne solmen scri,
ma mem pronuncia «Sapo» vice «Sviss Association por Occidental». Li autor
anc mentiona li possibilitá que li scrition posse mem
exercir influentie in li pronunciation; ti fact posse esser important
por nos, e noi deve evitar tal scritiones quel posse suggester un fals
pronunciation. In ti sens noi va dever decider poy alternatives quam p.
ex. detal'e, detalie o detail, bureau, buro o byro.

Li fact, que in F. por li designation del nómines de reyes o del dies
del mensu (ex.: Henri quatre, le quatorze juillet) es usat li
cardinales vice li ordinales, es explicat per ti hábitu scrir special
signes numeral vice li paroles. do: Henri IV, etc. Ex ti orígine del
inversion (decen-unen vice unen-decen) on posse explicar anc li manca
del particul copulativ; tamen quam raritá, anc ci it ocurre, p. ex. che
Aristoteles un vez: deka kaí tessara (deci e quar). Li L. esset plu
conservativ e mantenet li antiqui form (p. ex. quindecim), ma anc ci
ocurre casus contrari: decem et septem, etc. e de ti usation descende
li modern romanic, p. ex. It. diciasette, e c. F. dix-huit, e c. It es
significativ que romanic lingues usa li ancian formes por 11-16, e li nov
por 17 (alcunes 16) til 19.

Un simil evolution ha evenit che li numerales súper 20. Li old schema:
unene ante decene, ligat per un copula, p. ex. un e duanti, es viceat
per li contrari: duanti-un, ec.

// XXX TODO: «E.» es angles:

Li lingues monstra grand diversitá concernent li límite de ti fenomen:
E{dot} seque li nov metode ja desde duanti-un, con cert atavismes facultativ:
«one and twenty» til «five and twenty». D. conserva li old metode til 99.
Súper 100 li du lingues seque li schema modern, con copula (in D.
acultativ). In Grec e in L. on trova apu unaltru li succession ascendent
(to es li antiqui metode) e li succession descendent (li modern), anc
por numerales composit de plu quam du elementes. Ma certmen li antiqui
formes (p. ex. Cicero: V et LX et CCC, quin e sixant e tricent)
apartene exclusivmen al historie e ne plu posse esser decisiv por un
modern mundlingue.

// XXX NOTE: li marca original de págine -75- esset in li sequent
// paragraf:

Li germanic e slavic lingues justifica li formes undeci til nindeci. Li
romanic lingues justifica li du formes desde 11 til 16, do deciun e
undeci til decisix e sixdeci; e poy decisett, deciott, decinin. Súper
20 solmen D. vel justificar li ascendent metode, do in omni
casu noi prefere: duanti-un, e c. til ninanti nin. Súper cent to es
absolut evident. Ma ci, secun li exemple de divers lingues, noi posse
intercalar, inter li centene e li númere plu bass, li particul copulativ
e: cent e un, ec. du cent e trianti six. Ma to secun arbitrie. Li
fenomen del plu o minu fixat succession del paroles es visibil anc exter
li numerales, to es, in altri bi- o plurimembral combinationes.
Quintilian assumpte un «natural órdine» e da li exemples: viros ac
feminas, diem ac noctem, ortum et occasum. Il indica quam explication li
notional valor del elementes. Ma in contra on observa que li longore del
paroles posse esser ancor plu decisiv. D. wind und wetter, schiff und
geschirr, land und leute, krieg und frieden, L. domi belli, domi
militiae.

Li sonantie es un altri factor decisiv. Paroles con i precede paroles
con a: D. singen und sagen, zittern und zagen. Observar anc li
tendentie del líber invention de
un parol con a suplementant un tal con i, e vice versa: mischmasch,
frau kitze, frau katze.

Paroles comensant per un labial have li tendentie sequer li altri: D.
grund und boden, angst und bange.

Malgré D. tag und nacht, E. day and night, L. diem ac noctem, li
succession posse esser contrari: Gr. nyktas te kai hèmar. L. noctesque
diesque. Rason: secun li imagination antiqui, li nocte es lu primari.

Noi considera li hom quam coron del creation, e do vel dir: hom e
pecude. Tamen Ovidius: pecudesque virosque. Homeros: hippon te kai
andron. Noi di: Sol e Luna. Tamen in orient (Assyria, Babylonia) li
lune precede li sol in li artistic representationes e anc in li lingue.

Li polit precedentie de feminin ante masculin denominationes es de sat
recent orígin. Mem li polit angleses til comensa del 18. secul ne dit
ladies and gentlemen, ma gentlemen and ladies.

Por terminar, li autor tracta il fenomen del sintactic succession del
prim person, to es del designationes por li propri person del parlant.
Il da mult exemples precipue
latin, quel monstra, que li procession del 1. person es tre usual.

Quam noi videt in li casu del numerales, noi ancor plu in altri
parol-combinationes in Occidental ne posse fixar regules. Li poc
exemples queles noi posse prender ex nor literatura, ne sufice por
deducter leges. In nor antologie noi trova dir e far, luce e calore, bon
e ver, yun e old, partú e sempre (D. immer und überall, to es invers),
bell
e gay, gay e bell, blanc e bell, vitre e felicie (D. glück und glas).

Sin dubita, si noi vel far atention a ti fenomenes, noi vell atinger, ja
ex nor solmen 13-annual litteratura, tre interessent resultates. Noi
posse esser tre grat al prof. Wackernagel pro har directet nor atention
a ti problema.

[.author]
Dr Henri NIDECKER (Basel).

// Li aure in li mares {{{2
=== Li aure in li mares

Pos li labores del prince de Monaco, on save que li volúmine total del
aqua del mares es 1320 milliones de cubic metres, quo coresponde a un
pesa in tonnes representat per li numeró 138, sequet de 16 zeros.

Chascun tonne contenent medialmen 30 milligrammes de aure, on deducte de
to que li aqua del mares contene un total formidabil pesa de 69
milliardes de kilogrammes de aure.

Ti fabulosi quantitá dividet inter 1500 milliones de habitantes del
terre, vel procurar a chascun de ili un bloc pesant 46.000 kg e
representant li valore de 690 milliones de francés francs.

Ínfelicimen, li extraction ne posse esser interprendet pro que su custas
vel esser superior al valore del precios metalle.

// XXX NOTE: ci esset li marca original de págine -76-

// Li jure de autor e li lingue international {{{2
=== Li jure de autor e li lingue international

(Lettre public a un interlinguist)

Car amico:

Tu moca pri que yo demanda autorisation del autores, quande yo traducte
lor articules. Pro que to es un question principial, pri quel in
circules mundlinguistic sembla ancor reyer un cert ínclaritá, ples
permisser, que yo responde te in public.

Yo ha observat li usu, traducter un scrite sin questionar li autor;
quelcvez on mem omisse su nómin e posi solmen ti del traductor. Afere
simplic: yo lee, traducte, invia al amico redactor, il fa printar; e
finit.

In to es nul mal intention, solmen un manca de reflection: anc scrir es
un labor, anc un scrite es un merce, anc li scritor have jure disponer
pri su ovre, anc il merita su compensation material.

// XXX TODO: Confirmar in supra «disponer pn su ovre», ja corectet a
// «disponer pri su ovre».

Si ex li butíca de un sapatero tu prende un pare de bottes sin payar, on
aresta te pro furte, si on capte te. Si tu posi du ferro-files al
conductiones electric extra li electrometre, e talmen fa lucer tui lampe
sin payar, tu ne
«prende un cose». Tamen li societé de electricitá ne dubita pri
qualmen interpretar tui ilumination gratuit.

Li ovre del scritor es un merce ancor plu eteric quam li fortie electric;
ma esque to es un excusa por considerar it quam disponibil a chascun
quel desira prender it?

Noi ne furte, tu di, nam noi es idealistes e ne gania moné per it.

Do: si yo prende li bottes sin payar e porta o vendi les, it es furte;
ma it es action legal, si yo poy dona les a un amico? Li sapatero va
apen accepter ti logica.

Naturalmen yo comprende te. Tu pensa: on ne gania moné ye
publicationes in gazettes mundlinguistic, e li sense cardinal del
permission-demanda es negociar antey pri li distribution del ganie inter
autor e traductor.

Ples dir al sapatero, quel alarma li policie: «Yo ne posse payar Vos,
anc si Vu vendi me Vor bottes. Pro to Vu ne perdi moné, si yo prende les
sin negociar con Vos». Il va responder: «In ti casu, senior, ples
lassar mi bottes.»

On posse in fine dir, que bottes vendi se -- in nov statu -- solmen un
vez, ma un ovre scritori posse esser reproductet multvez, sin que li
autor have nov pena per to.

Ti diferentie es solmen formal; e it ne es noi mund-linguistes, quel
decide pri quantvez on deve payar, e quande to sufice, por que nu noi
mey usar li ovre gratuitmen.

Ma li motives material-pecuniari, quel for-cade che mundlinguistic
gazettes, ne es unic. Anc pro altri motives un autor desira, que on
questiona le ante reproducter su articul, e naturalmen on es obligat
moralmen e juristicmen acter secun ti desir.

// XXX NOTE: ci esset li marca original de págine -77-

Tal motives posse esser: Forsan li autor ne desira vider su nómin
publicat in un cert gazette; forsan il time deformation de su ovre per
un ínperfect traduction, o per un lingue artificial. (Memora, que li
mecanistic sistemas de lingue international ha dat a mult scritores, ne totmen sin jure,
un horrore pri li idé de un lingue artificial.)

Forsan hodie su articul, scrit in su yunesse, ne plu plese le, ne plu
coresponde a su opiniones interim evolutionat, e il ne desira un
reaparition. -- Anc inter noi mundlinguistes ya alcunes ha evolutionat
lor conviction, e ne plu vel consentir a re-printation de articules ex
lor témpor esperantistic.

Nor conossete, quel ha subtenet tui mocada: quo il vell far, si yo vell
traducter por Occidental li curs-libre quel il ha scrit por su sistema,
si yo vell prender su clichés e far printar it, con o sin su nómin? Il
ne vell questionar ca yo vendi o dona li curses, ma vell evolutionar su
opiniones pri li jure de autor con un rapiditá admirabil. Nam si tui
can
morde mi vacca, li afere es altri, quam si mi can morde tui vacca. Tu
posse convicter mem li max «liberal» redactor mundlinguistic subitmen
pri li natural existentie de un jure de autor, si tu traducte su
propaganda-articul, e posi li nómin de tui lingue international -- sistema partú, u il
ha laudat li sui. Ples far li experiment; li reaction va esser
eloquentissim.

To esset li parte etic-comercial. Li juristic consequenties es plu
evident a comprender:

Anc homes minu idealistic quam noi ama traducter o reproducter bon
scrites sin payar. Ma autores in general ne es rich, e deve calcular con
su centimes. Pro to in quasi omni cultur-landes existe leges por
protecter li jures de autor; e, pos har fat tro mult mal experienties,
in mult landes li federation o sindicate del scritores ha in fine
etablisset un
servicie por controlar reproductiones o traductiones furtiv.
Mund-linguistic gazettes in general ne have editiones evocant li
atention del control-servicie, ma to ne da nos un privilegie. It sufice
que li buró de control (o li autor self) per hasard atente, e acusa, e
li condamnation a payament es ínevitabil. Yo conosse un casu de un povri
e idealistic
jurnale, quel por su bon scope reproductet un tot roman in
continuationes sin payar. Su idealisme fat mal figura in li processu.
Traduction o reproduction sin permission es un micri furte, un excusabil
furte, un idealistic furte, yes ma un furte tamen.

Do noi consenti, que li unic honest e secur metode por aquisiter scrites
de bon autores por li redaction de un mundlinguistic gazette, es
demandar li permission del autor. Talmen yo fa, e yo recomanda al altri
mundlinguistes far sam.

Li risca, que li permission traducter gratuitmen es refusat, es minimal.
Til nu on sempre ha respondet positivmen a mi demandas (retro-francatura!).
E li sam autor quel dat permission a mi demanda, forsan vell har
colerat pri me e pri Occidental, si il vell har descovrit un traduction
non permisset.

[.author]
Ilmari Federn (Copenhag).

// XXX NOTE: ci esset li marca original de págine -78-

// Un nov lingue international! {{{2
=== Un nov lingue international!

Per li statistica on save que medialmen un lingue international nasce
chascun mensu. Desde un demí secul ha aparit e… morit circa 600
lingues international. Ma li crise economic del ultim annus havet almen
un bon resultate: it asagiat li fabricantes de idiomas artificial,
diminuente lor ardore a publicar projectes ínmaturat, sin valore, do
destinat a un cert fiasco.

Li ultim de ti lingues, Sona, aparit ho-annu, es composit de un
angleso, sr. Kenneth Searight. Vi un specimen:

.In angles
____
An official letter. Sir, I have the honour to inform you that
the Secretary of State for Foreign Affairs regrets that he is
unable to consider your offer in the sense suggested.
____

.In Sona
____
Kindileni. o hara, mi han da kasatu ua hakaidaleci vi fuada vosi ua nali
meka aketu po same ikeni.
____

.In Occidental
____
Un oficial lettre. Senior, yo have li honor informar vos
que li Secretario de State por foren Aferes regreta que il ne posse
considerar vor oferta in li sense suggestet.
____

On constata que Sona es format de paroles completmen inventet,
secun li arbitrie sol del autor. Pri li vanitá de tal projectes, li
linguistes ha sovente epilogat, ma omni consilies es ínutil.

Un grand parte del vocabules del lingues max expandet es ja
international. To es un precios acquisition, un richesse ínestimabil
quel deve servir quam base de un lingue international, ma in vice de to,
nor inventores volet absolutmen constructer castelles in li aer e
imposir lor fabricationes. Por exemple, francés have «quand», italian
«quando», hispan «cuando», portugués «quando», rumaman «cand». Un tal remarcabil
concordantie vel strax monstrar li via a sequer (Occidental: quande), ma Sona
vole fortiar nos adopter «heri» quel existe in nul lingue!! Plu bon vel
esser li Esperantic «kiam» quel almen ne es tam lontan del lingues
national!

In li prefacie de Sona sr. Ogden questiona se esque li autor «ha
perdit su tempor». Ho ve! Far li question es responder it!

Per comparation del textus, on constata que angles possede ja li
plupart del paroles trovabil in Occidental, quel es basat sur li
internationalitá. Do sr. Searight misconosse su propri lingue matrin. Li
internationalitá ne consiste in li destruction prealabil del tresor de
chascun nation!

// XXX NOTE: li marca original de págine -79- esset in li sequent
// paragraf, ante li cite:

In li dominia del lingue international noi es partisan del liberalitá e
noi protesta contra li strettesse de spíritu de ti Esperantistes quel
di:
«O Esperanto, o null altri lingue international!» Tamen, nor liberalitá
ne impedi nos dir li veritá a tis, quel ignora li evolution del lingue
international e li experimentes fat de lor antecessores.

Pri li question del lingues filosofic in general, noi reinvia nor
letores al articul aparit in Cosmoglotta de januar 1934, pagine 5.

[.author]
R{dot} B.

// † Sr. Gerald A. Moore {{{2
=== † Sr. Gerald A. Moore

Cosmoglotta -- Informationes ha ja anunciat li trist nova del morte de
Sr. G. A. Moore, evenit in april in London. Nor coidealist forpassat in
pace durant dorme, sin anteyan maladie. Noi mey esser felici que un tam
excellent mann ne esset obligat suffrer quande su hor arivat.

Yo hat conosset Sr. Moore depos li guerre, e incontrat le frequentmen
por long discussiones pri lingue international e specialmen

Occidental. Yo sempre admirat su profund saventie pri omni fases de lingue international e su
scientic e quiet ínpartialitá vers omni questiones. Il hat incontrat
omni hom e sempre hat lettres e novas de omni landes…

Multcos es forsan comprensibil per li facte que il esset li max alt tip
del anglés gentleman.

Li perde va esser grand, precipue por nos in Anglia. Tamen noi deve ne
pensar tro mult pri to, ma laborar mem plu energicmen al tascas ancor
nefinit. It es talmen que nor amico vel desirar it, si su spíritu posse
ancor conscier li aferes de ti ci munde.

[.author]
H{dot} D. A. Akerman.

// Nota del redaction {{{3
==== Nota del redaction

Nequande on va saver quant mult nor movement debi a Sr. Moore, un mann
modest, conciliant e generós. Li unesim annus de un interprense
idealistic es sempre penibil e ínsecur, pro que un revúe besona moné por
viver til quande li númere de interessates es suficent grand. Felicimen,
Cosmoglotta trovat un mecen, Sr. Moore, director de bank, quel benevolet
subventionar it til li moment quande li abonnates esset sat numerosi por
assecurar su regulari aparition. Pro ti generós e discret apoy, Sr.
Moore va restar ínobliviabil in li memorie del amicos de Occidental.

Ante un annu, il publicat in li grand jurnal angles Morning Post un
articul pri li lingue international finient per ti confession:

____
I would add that I am an old hand at the Interlanguage game, having
passed successively through Volapük, Esperanto, Idiom Neutral and Ido;
and have at last found peace and quiet in Professor de Wahl's
Occidental.
____

// XXX NOTE: ci esset li marca original de págine -80-

// Cosmoglotta B 4 (1935-10/12) {{{1
== Cosmoglotta B 4 (1935-10/12)

COSMOGLOTTA-INFORMATIONES

Numeró 4    Octobre-Novembre-Decembre 1935

Apari durant chascun trimestre quam suplement a Cosmoglotta printat.

Redaction e Administration: Institute Occidental, CHAPELLE (Vaud),
Svissia.

Precie de abonnament, junt con COSMOGLOTTA, por 1936: Fr. 3,50 sviss.

// Li Administration peti pardon… {{{2
=== Li Administration peti pardon…

por li grav tarde pri li expedition del ultim numeró de COSMOGLOTTA (6
januar 1936) e de «Cosmoglotta-Informationes» nr. 4 (mi-januar 1936).
Li causes ne es pro diminution de nor activitá e del vitalitá de nor
movement, in contrarie, ma pro que li administration de Cosmoglotta (nov
adresse: «Institute Occidental») quel veni logiat in plu spaciosi
chambres postulat mult suplementari labores. In plu, li tot
reorganisation del Occidental-movement va postular de nos ancor durant
li proxim mensus cert perturbationes in nor servicies por queles noi
peti nor letores pardonar nos. It es comprensibil que li liveration del
Occidental-litteratura e li responses a urgent comunicationes es sempre
fat *per sam posta*, quam til nu.

Noi ancor peti omni letores e propagatores de Occidental *sempre
informar nos* pri lor propaganda, articules aparit in li jurnales,
gazettes, etc. pri o in Occidental e anc pri articules concernent li
interlinguistic movement in general. Por ne far perdir nos precios
témpor it es recomendabil sempre inviar omni comunicationes IN
OCCIDENTAL; li documentes (lettres) in altri lingue national deve esser
traductet in Occidental o *adminim resumat*.

Noi ne dubita que per li strett colaboration de *omnes*, Occidental va
sempre plu rapidmen difuser se!

[.author]
Li Administration

// A nor letores! {{{2
=== A nor letores!

Quam durant li finit annu, COSMOGLOTTA va aparir in 1936 in du
editiones: 1) COSMOGLOTTA, con li actual formate, dumensualmen. 2)
COSMOGLOTTA-INFORMATIONES, poligrafat quam in 1935, trimestrialmen, in
duplic formate de Cosmoglotta, o -- si noi posse realisar nor projecte --
in forme de un gazette printat, quar págines, formate quadriplic de
Cosmoglotta.

Pro que li realisation de ti ultim projecte vell significar un plu grand
difusion de Occidental e un passu ad-avan, noi espera que omni
coidealistes, quel ne es tro restrictet per li actual financiari
situation, va auxiliar nos per strax reabonnar Cosmoglotta por 1936 o
per adherer al Societé de garantes o per dar nos special subventiones.

Noi memora que:

1. Li abonnament por li du editiones es Fr. 3,50 sviss;

2. Li duplic abonnament (3 exemplares) es Fr. 7.— sviss;

3. Por esser membre del Societé de garantes por Cosmoglotta it es
   necessi subscrir adminim *un parte* de Fr. 10.— sviss annualmen
   (Vider li regulament).

Noi peti nor abonnates utilisar por lor payament al postchec-contos, li
formulario anexet al present caderne de Cosmoglotta-Informationes. Si ne
existe un tal formulario in it, noi peti payar *directmen* al
administration de Cosmoglotta per mandate international. Por landes u ne
posse esser misset mandates international, ples usar respons-cupones por
summas inferiori a Fr. 5.— sviss; por plu important summas, ples comprar
un chec in alcun banca. It es necessi ne obliviar recomendar li lettres.

Por evitar custosi micri payamentes in plurvez, noi consilia a nor
letores aperter un conto creditori che li Institute Occidental, ex quel
va esser prendet quande necessi lor micri debites.

Mey omnes memorar que li jurnale es actualmen li max bon medie por li
difusion del idés. Do: Subtene nor oficial organe per omni vor forties!

[.author]
Li Administration

// XXX NOTE: ci esset li marca original de págine -33-

// Cosmoglotta in 1936 {{{2
=== Cosmoglotta in 1936

In 1936, nor central organe va aparir quam in 1935, in 10 liverationes,
ex queles 6 es printat e 4 mimeografat (Informationes).

Chascun caderne printat va esser consacrat a un tema special, tre
probabilmen quam it seque:

Januar-februar: Bell-Artes (pictura e musica)

Marte-april: Litteratura

May-junio: Linguistica e interlinguistica

Julio-august: Psicologie, mores

Septembre-octobre: Scientie, tecnica

Novembre-decembre: Propaganda in un land special.

Omni colaboratores possent inviar contributiones con *interessant*
textus es petit informar li redaction.

Desde li Nov-annu, li redaction va disponer un important stock de
clichés quel va contribuer mult inrichar li ilustrationes de
Cosmoglotta.

// Li nov ortografie simplificat {{{2
=== Li nov ortografie simplificat

Li prova del nov ortografie in Cosmoglotta esset diversmen apreciat. It
apari que it es ínpossibil contentar omnes, nam quo li unes trova bon li
altres trova mal. Tamen in general li simplification esset favorabilmen
acceptet, exceptet pri alcun paroles. Por evitar hesitationes, noi petit
sr. de Wahl preciser li regules del ortografie in experimentation e il
inviat nos li sequent propositiones a queles noi peti nor colaboratores
conformar se til li academie va decider:

// Regul proposit pri duplic consonantes {{{3
==== Regul proposit pri duplic consonantes

Li fundamental regul ortografic in Occidental es:

Li *radica* del parol in su scrition per simplic o duplic consonantes
es definit per li fonetic diferentie: curt o long.

Long in Occidental es omni *accentuat* síllabe, ne sequet de du o pluri
consonantes. Omni altri síllabes es curt.

Do li duplic consonantes es conservat:

// XXX FIXED: 2020-08-10: «batter» esset pos «vell», ma «batter» ne
// have un curt vocal accentuat.
//
// XXX TODO: Confirmar ca «batter» esset tipperra vice altri parol.

1. In nómines propri;

2. In radic-paroles con curt vocal accentuat: sicc, stelle, vell;
   specialmen u on deve diferentiar simil paroles: mocca e moca, car e
   carre, rate e ratte, etc.

3. In omni derivat paroles, li radica de queles ja contene duplic
   consonantes, anc si li accentu es transportat sur un altri síllabe:
   constellation, siccativ, batterie, battalie.

4. U on deve conservar li aspri son del s inter du vocales, por ne
   mutar it ye son vocosi: assimilar, assentir.

5. U li duplic consonant have diferent pronunciation: accentu,
   suggestion, success.

Por li derivates in Occidental es valid li regul: Li scrition del radica es
conservat in li derivationes.

Che usation de prefixes (ad, con, in, dis, ex, sub, ob.) pluri lingues
seque complicat regules de assimilation. In Occidental on usa sive li clar
plen form (ínmatur, conmensurabil) si on vide li clar litteral sense del
composition, sive li acurtat form (a, co, i, di, e, su, o) sin
reduplication e assimilation del consonante, si on vole usar un form plu
international (aplicar, colaborar, irational, elargar, etc.) specialmen
si li sense del composition ha desaparit (comun, diferent, imun,
suspect, etc.). Li sol exception ci es li casu 4 citat supra (pro
necessitá de fonetic scrition).

It ne es un exception scrir li curt paroles: in, per, con, til per
singul consonantes, proque ili nequande es accentuat in li frase.

[.author]
E{dot} Wahl

// Esque vu ja possede… {{{2
=== Esque vu ja possede…

RADICARIUM DIRECTIV in 8 lingues    sv. Fr. 2,50 afrancat

COLECTION OVRE (7 tomes)    sv. Fr. 4.— afrancat

CURS DE OCCIDENTAL IN OCCIDENTAL   sv. Fr. -.50 afrancat

CRESTOMATIE DE OCCIDENTAL    sv. Fr. 1.50 afrancat

// XXX NOTE: ci esset li marca original de págine -34-

// Association Por International Servicie (APIS) {{{2
=== Association Por International Servicie (APIS)

Pro que un nov liste del membres va esser editet ante li medie del annu
1936, noi peti li membres de APIS far conosser nos omni modificationes
ante li 1-im april 1936.

Li beson de un apt medie de intercorespondentie es sempre plu grand.
Institute Occidental.

// Cronica {{{2
=== Cronica

// Austria {{{3
==== Austria

Noi esset informat que in Wien un Austrian
Occidental-Conferentie esset organisat durant 3 dies in novembre o
decembre. Regretabilmen, til nu, noi ne recivet detallies por
publication. Li preparatori comité esset ingeniero A. Reichert, Ing.
Machowetz e sr. H. Zagorsky.

In li Oestterr. Institut für Arbeitsforschung, sr. ing. Janotta fat
pluri discurses durant octobre pri li lingue international.

// Finland {{{3
==== Finland

Anc in Finland Occidental ha esset conosset strax pos su
aparition. Por exemple li redaction de Cosmoglotta esset in Helsinki (li
cité capital de Finland) li annus 1931 e 1932. Quam redactor functionat
mag. A.Z. Ramstedt, quel es tre bon conosset in gruppes de
occidentalistes. Inter svedlinguistes de Helsinki esset anc un club de
Occidental «Societé Interlinguistic» (Li sved es li duesim lingue de
Finland).

Li unesim articul por Occidental in finn lingue aparit evidentmen in
verne 1932. It es un interviú con mag. Ramstedt, quel redactor Tattati
publicat in «Pohjolan Sanomat» (Li jurnale prominent in Nord-Finland,
apari in Kemi). Li longore del articul esset 165 cm e su rubricas
sonat: «Li grand problema del auxiliari lingue international -- Esperanto ni es
satisfatori ni posse esser li lingue del future. -- Occidental es posit
avan it». Benque Esperanto esset criticat severmen, nequi respondet. Un
annu plu tard red. Tatari publicat un nov interviú con mag. Samstedt in
un gazette vesperal de Helsinki «Ilta-Sanomat» (18.4.33, li longore
del articul 130 cm) con li rubrica capital: «Li problema del auxiliari
lingue del munde va esser decidet in li profix future». Anc nu
esperantistes ne respondet. Denov un annu fugit, e redactor Tattari scrit su
triesim articul, quel esset publicat del gazette «Suomen
Sosialdemakraatti» (Socialdemocrat de Finland) 3.4.34. Li rubricas del
articul 150 centimetric esset: «Li auxiliari lingue international ne besona esser
inventet. -- It existe ja in natura. -- 10{nbsp}000 comun paroles del lingues
occidental de civilisation es li base del democratic latin del future. --
Occidental es li lingue auxiliari quel un ters del homes del munde posse
comprender!» Nu esperantistes ja devenit nervós. Un esperantista scrit
su proteste: «Esperanto coresponde a omni postulates del lingue international. Esperanto
ha expandet se súper li tot munde», etc. Tamen li scritor declarat, que
ella ne conosset Occidental e que ella «pro to ni posset ni anc volet studiar
su superioritá in relation a Esperanto». Li polemica continuat ancor in
5 numerós de Suomen Sosialdemokraatti, e it esset adminim por Occidental
un tre bon reclame inter li finni proletariatu. «Li ultim parol»
restat a red. Tatari (benque su antagonist esset ja un fémina!). Plu
tard in autune 1934 nascet in «Ilta-Sanomat» denov discussiones pri li
idé del lingue international in 4 numerós. Red. Tattari scrit in favor a Occidental.
Esperantistes persistet silentios.

Un manuale de Occidental con vocabularium (118 págines) ha aparit in li
finnlingue ho-annu 1935. Li autor del bell-printat e bell-equipat ovre
es red. Tattari, qui colaborat con mag. Ramstedt. Quam publicator es
«Occidental-Kerho», un club, quel on fundat 1.3.35 (quam presidente
mag. Ramstedt, vicepresident poete L. Salava, econom artiste T.
Tapinovaara, secretario red. Tattari e vice membres del comité directiv
pictor J. Jyländki e poete V. Kajava). Un national societé finnic va
esser fundat in li proxim future. Li temporari adresse del nov societé
es redactor T. Tattari, Helsinki, Runeberg 17 D 66, Finland.

(Ti information arivat in Svissia ja ante 7 mensus, in un libre -- quo ne
es consiliand por rapid information! -; ma noi trovat it per hasarde
solmen ante curt témpor. Noi peti sr. Tattari excusar ti ínvoluntari
tarde. Red.)

// XXX NOTE: ci esset li marca original de págine -35-

// Francia {{{3
==== Francia

Noi recivet li nr. 2 de «Class-combatte», organ
mimeografat del Association Proletari Interlinguistic. It anuncia inter
altri li actual composition del Comité de ti Association: 1) Karl
Krogstad, 16 Bersvendveiten, Trondheim (Norvegia); 2) Carl Segerstahl,
Vindeln (Svedia); 3) Tauno Tattari, Runeberg 17 D 66, Helsinki
(Finland); 4) W. Gilbert, 14 Passage Rochetière, Angers (M. et L.)
(Francia); 5) G. Peujet, Isles s/Suippe --
Marne-Francia.

Sr. W. Gilbert (Angers) traductet del frances a Occidental un important
document pri li responsabilitás del mundan guerre 1914-1918 scrit de
René Gérin. Li corageos action de Gérin contra li militarisme ductet le
in frances cárceres. W. Gilbert traductet in plu: Li IV-im
Internationale e U.S.S.R. de Trotsky e comensa li traduction del
manifeste del partise comunist de R. Marx e F. Engels.

Por omni informationes pri ti organisation quel propaga Occidental in li
socialistic e comunistic circules, ples scrir a sr. G. Poujet, Isles
s/Suippe -- Marne -- (Francia).

-- Sr. W. Gilbert comunica nos li tabelle del propaganda fat in
gazettes del 3-im may 1933 til 31-im august 1935 in su nómine (W.G.) o
in nómine del Association Proletari Interlinguistic (API):

L'OUEST (Angers), grand regional quotidian: 3 may 33 (anuncie in
francés) W.G.; 25 julí 33 (articul in Fr. e Occidental) W.G.; 29 august 35
(anuncie in F.) W.G. LA DEPECHE (Tours), grand regional quotidian, 11
nov. 34, 14 marte 35, 19 junio 35 (anuncies in Fr.) W.G. LE REVEIL
(Tours), semanale social democratic), 1935 (anuncie in Fr.); 15 junio 35
(anuncie in Occidental), API. LE REVEIL (Angers), semanale republican, 31 aug.
35 (anuncie in Occidental con trad. F.) W.G. LA PATRIE HUMAINE (Paris),
semanal pacifist, 28 junio 35 (anuncie in Fr.), 23 aug. 35 (anuncie in
F.) API. LE COMBAT SYNDICALISTE (Paris), semanale libertari, 17 may 35
(anuncie in Fr.) W.G.; 5 julí, 23 aug., 30 aug., 6 sept. 35 (anuncies in
Occidental) API. Mersí por ti sistematic e inteligent
propaganda!

// Rumania {{{3
==== Rumania

Noi es informat que sres Eschenasy, patre e filio, prepara li
edition de un manuale de Occidental in rumanian lingue.

Nu, noi have li grand plesura extraer li sequent lineas de un lettre de
sr. prof. Géza Hant, CLUJ, ancian idist:

[quote, (23 nov. 1935)]
____
Yo permisse me comunicar vos per mi present lettre que pos un profund
e serios studie del lingue Occidental *yo adhere oficialmen a Occidental*, quel
per su grand similtá al natural lingues, li bell sonoritá (eufonie), su
ínmediat comprensibilitá, su regularitá, etc., etc. ha obtenet mi tot
plesura. Yo crede que it es completmen superflui exposir li motives e
rasones queles me ha ductet a ti decision, proque yo opine que omni
mundlinguistes, quel prefere li developation vice restar in li
stagnation, ha perpassat li sam via. Yo saluta omni coidealistes, in
prim li emerit autor del lingue Occidental, sr. Edgar de Wahl, e yo peti omni
partisanes accepter me con ti amicitá e joya, con quel yo intra inter
les.
____

In un sequent lettre noi lee: «Solmen yo regreta que ja antey yo ne ha
fat conossentie con nor bell lingue. Yo constata que li scrition in Occidental
es *mult plu facil e fluent* quam in Ido malgré mi ocupation de ti ci
lingue durant plur annus». (2 jan. 36).

// Svedia {{{3
==== Svedia

Comunicationes del Sved Occidental Federation. Li jurnale UNGA
TANKAR, nov. 1935, contene un articul «Esperanto hopplöst» (Esperanto
sin esperantie) de cand. C. Segerstahl. Mult letores ha demandat
informationes pri Occidental. -- NYA WERMLANDS-TIDNINGEN havet li 21 aug. un
exposition pri li ultim rote-botes in Svedia, scrit de sr. A. Palmqvist,
quel fini su articul per quelc lineas ex un dissertation (in Occidental) pri
li sam tema. -- Con mersí noi atesta li recive de «Päevaleht» (Estonia)
li 19 may, e «Nidaros» (Trondheim) li 16, 22 e 28 aug. con excellent
articules propagativ de coidealist Krogstad.

// XXX NOTE: li marca original de págine -36- esset in li sequent
// paragraf:

-- VIages. Durant li estive sr. Lindström, pres. del Societé Occidental
in Stockholm, visitat sr. Krogstad in Norvegia e sr. Berggren incontrat
li coidealistes in Berlin, Dresden, Leipzig e Copenhag. Pos li isolation
1928-1934 li annu 1935 ha dat nos eclatant pruvas ne solmen del facilmen
comprensibil Occidental, ma anc de nor facilmen *parlabil* e *usabil*
lingue.

MARCAS GLUTINABIL con li provisori Occidental-emblema es recivibil de Box 171,
Stockholm. Precie: 1 öre por pezze.

COSMOGLOTTA. Por evitar duplic missages de moné, li sved abonnates es
petit payar per mandate international direct al Institute Occidental,
CHAPELLE (Vaud), Svissia.   Bn.

// Svissia {{{3
==== Svissia

Li general assemblé del SAPO evenit li 27 octobre in Biel.
Articules explicant li scope e li construction de Occidental aparit in
li jurnales de Biel (L'EXPRESS, JOURNAL DU JURA, BIELER TAGBLATT). Li
sam comité esset reelectet (Presidente: Dr. H. Nidecker/Basel;
secr.-cassero: F. Lagnel; membres: Mayor, Emery, Haller, Tanner, Ritter,
Piaget). -- Li contos 1934 inregistrat un active de Fr. 508.40 e un
passive de Fr. 516.40. Li deficite de Fr. 8.— esset extintet per spontan
subvention del membres present al assemblé. -- Pos li administrativ
aferes, li reste del posmidí esset consacrat a un conferentie de Dr.
Nidecker: «Quelc canzones in Occidental» e pos to, animat discussiones
sequet pri mult divers líber temas. Li max cordial amicitá reyet durant
li tot die e chascun participante departet con li grand joya har ancor
un vez constatat quant Occidental es bell, fluent e facilmen parlabil.

Noi sincermen gratula sr. Bieller quel fat omnicos por li successe del
assemblé. In plu, noi mersia li calidmen pro har consacrat benevolmen un
spacie de un demí págine por un textu propagativ in Occidental sur li
covriment de su du manuales de stenografie (Aimé-Paris) just editet.
 fl.

// Tchecoslovakia {{{3
==== Tchecoslovakia

Li articul de sr. Peipers in Cosmoglotta nr. 104 pri
Tachotipe va esser reproductet con sam clichés in li jurnale NEZAVISLA
POLITIKA, de quel li chef redactor es nor coidealist Polansky.

Ti jurnal publicat ja pluri important articules pri Occidental, e specialmen
un de sr. Podobsky.

In comensa de januar aparit in li sam jurnal un articul traductet de
Occidental «Catalonia e Tchecoslovakia» de prof. Alexandre Déuloféu.
To es un practic aplication de Occidental tot recomendabil!

Nor amicos tchec prepara un nov manuale e anc un vocabularium tchec-Occidental.
(Ples vider li nr. 11 del Occidental-Bulletin printat in ultim págine de
ti-ci numeró).

// Cuba {{{3
==== Cuba

Noi recivet con astonament li sequent carte de ínconosset
coidealistes: Cienfuegos, Cuba dec.25 / 1935. Nor estimat coidealist:
Noi desira vos un nov annu plen de felicitá e progresse. Tre sincerimen,
BONNEVAL e FUENTES, Argüelles 204, Cienfuegos, Cuba. -- Con nor max
cordial desires, noi espera por les grand successe in li propaganda de
Occidental in ti republica.

// Novas e opiniones ex altri campes {{{2
=== Novas e opiniones ex altri campes

Noticie redactional. Certmen multes de nor letores es interessat audir
opiniones e evenimentes ex altri mundlinguistic campes; nam tal
conossentie posse sovent esser util in propaganda e discussion. Ci
Cosmoglotta-Informationes auxilia. Convictet e cert pri li bonitá de nor
afere e li evident superioritá de nor lingue, noi Occidentalistes ne
besona celar a nor adeptes li existentie de altri lingue international, ma posse in
contra permisser nos li luxu presentar a nor letores interessant
informationes ex altri campes. Cosmoglotta-Informationes installa un
rubrica, quel va inserter citates e resumés ex altri gazettes,
specialmen mundlinguistic revúes. Generalmen li noticies va aparir in
traduction occidental; occasionalmen caracteristic passages va esser
citat in li lingue original, con notes suficent por permisser al letores
comprender it. -- Li materiale ex quel noi hauste es ampli; noi ancor
besona colaboratores. Coidealistes havent li bon volentie leer un
Esperanto-gazette chascun mensu, un aquilin ocul pos passages
interessant, e témpor por traducter les a Occidental, mey anunciar se al
redaction.    C.R.

Ex li raporte pri li 27-im universal congresse de Esperanto 1935 in
Roma:

// XXX NOTE: li marca original de págine -37- esset in li sequent
// paragraf:

… ye li reunion del comité noi trovat que li financial situation de
UEA in passat autune, quande li nov comité devet comensar su function,
esset mem plu terrific quam on tande opinet. Pro li present financial
barres inter
mult landes, li númere de activ membres ha gravmen decrescet durant li
annu current. Ma UEA recive li pluparte de su subvention financial del
activ membres, e noi fortmen espera, que plu mult Brites va adherer quam
«Jarlibro-membroj» por li annu venient. Li desfacilitás in li
UEA-oficie desapari poc a poc, e in 1936 on espera dis-inviar li
«jar-libro» (annale) in februar. Li directorie («estraro») successat
fortmen reducter li expenses, e opine, que li annu current va finir plu
bon secun li vis-punctu financial… Jovedí matine devet trovar loc
li convenida del consilie de
UEA, ma semblantmen omnis esset occupat pri paccar su bagage, nam solmen
li
presidente, yo self, e un altre assistet, e noi trovat cludet li sala!
Li presidente declarat li convenida quam apertet, e questionat ca alqui
desira li parol. Yo respondet no, e il declarat it quam cludet. Vermen,
it es un strangi congresse… Esque li congresse esset un successe?
Question desfacil a responder. Circa 1500 ex 34 landes ha adheret it, e
plu quam 1200 ha assistet in fact. Tamen del esperantistic vis-punctu
yo opine, que it ne esset tre successosi. Li vagada de cité a cité, e li
visites in omni loco ocupat tant témpor, que presc ne restat témpor
suficent por assister al assemblés, queles in consequentie, ne atraet
mult assistentes. Adplu, li separation del divers nationes in apart
hoteles fat presc ínpossibil li ver vive international accustomat ye
congresses. In altri láter, del vispunctu turistic, li arangeament esset
tre interessant, … In general, li comité
del congress ha bon arangeat li tot afere, ma it ha se monstrat quelc
mancas in detallies… li plupart evenit pro manca de auxiliatores. Por
ti complicat arangeament on besona mult auxiliatores, e it sembla que
tis ne trova se in Italia. In resumé, yo opine que combination de
turisme e congresse in un semane ne es apt…

(Secun divers raportes compilat de C.C.G. The British Esperantist, sept.
1935)

// XXX TODO: Confirmar ca tis es sectiones:

LI ADMINISTRATOR PARLA: … It existe un categorie de letores, un
elite, quel noi aprecia súper omno. It es ti honorabil individues, quel
save self, quande lor abonnament comensa e fini e quel, spontanmen,
prolonga ti abonnament in témpor suficentmen temporan por que omnicos
functiona glatt e sin frictiones. Les noi benedi. -- Concernent li
altris, queles nequande save, esque it es témpor por payar e quel, pro
to, crede, que li rect moment ancor ne ha venit, noi es tre genat. Si
noi pensa, que in omni vivent Esperantist cucha un eventual client, noi
deve comprensibilmen monstrar nos gentil, servitori, respectosi,
complesent a ti «neutral» cunicules. Pro to, quande lor abonnament
fini, noi tre discret adjunte al adresse-banderole li parol
mult-significant «Abonfino», quel támen e semblantmen ne es tre
facilmen comprensibil in Esperanto… Nu noi desira parlar inter quar ocules
con li letores queles desira surtir de ti elite, Li practica monstrat
nos, que ne omni abonnates desira prolongar su abonnament. A noi ha in
fund depleset; altres noi ha gravimen ofendet, nam benque ili es
mult-annual abonnates, noi tamen ne hesitat mocar les o mem noi
corageat ne publicar un inviat manuscrite, quande ti manuscrit semblat
nos totalmen sin interesse o idiotic, -- altres pro al tri causes ne
plu desira payar, etp. -- Til nu, presc omnes adoptet por informar nos
pri su intention ne reabonnar li sam sistema: ili tot simplicmen devenit
mut. (LA PIRATO, juli-aug. 1935)

// XXX NOTE: li marca original de págine -38- esset in li sequent
// paragraf:

// XXX TODO: Confirmar, quo significa «CR»:

LI NOV EPIDEMIE. Es it usabil, recomendabil, util, absolut necessi? Es
it etimologicmen justificabil? Have it referenties? Índiferent! It
existe. Ja desde quelc annus li sufix «end» intrat in nor lingue, plu
furtivmen quam triumfant, ma esque to importa? Li fact es, que it ha
devenit civitane in nor lingue. On conosse it. On usa it. Vi li sobri
fact. -- Noi ne crede, que alquel autoritá posse per decretes alqualmen
influer li líber, natural evolution de nor lingue. Li sol superiori
instantie in li lingual questiones es Ii vivent practica. Nor Academie,
nor Lingva Komitato posse solmen constatar. Ili posse solmen registrar.
-- Si ili vell voler oficialmen recomendar o derecomendar, aprobar o
desaprobar quam un papa, ili vell riscar perdir un altri pezze de Ior
autoritá, quam noi ja ha experit pos li ínfelici battallie pri -ujo e
-io (sufixes por landes; Occidental: -ia; CR), nam malgré omni
declarationes del Academie, «io» survive quam victor. On posse
calcular ye li fingres de un manu li esperantic gazettes, quel nequande
usa
li ínortodox sufixe «io» por nómines de landes. -- Un simil moralic
colp sur li sede vell reciver nor honorabil Academie, si it vell
interdir usar li sufix «-end».
(Li sufix -end, existente in Ido, significa «quo deve esser fat».
Occidental conosse It, quam sufixe ínproductiv in li form «-nd»:
examinand, dividende. U noviformationes es necessi, noi usa li form con
*a* e ínfinitiv: «formoj evitendaj»
{equals} «formes a evitar». Li rasonabil reflectiones del PIRATO es a
recomendar (_rekomendendaj_) specialmen a Idistes, quam salutari
contrapóndere contra li crede in li omnipotentie de lor Academie. CR)/Ex
LA PIRATO, julí-august 1935)

Occidental-Information Copenhag     Dania

In octobre Dro G. Forchhammer, ancian ldist e exdirector del reyal
institute por surdimutes in Fredericia, honorat nor curs semanal per su
presentie, e ye ti ocasion enunciat su present opinion pri li lingue international:

____
Yo esset inter li unesim Idistes in Dania, e ha mult e long témpor
laborat por Ido. De 1911 yo esset durant quelc annus, til que comensat
li trublas del guerra, presidente de «Dansk Ido-Forbund» e
chef-redactor de «Dansk Verdensprogstidende», li dan Ido-gazette.
In li recent Ido-congress in Fredericia yo ancor fat un discurs pri mi
labore che li surdimutes.

Ma nu yo ha completmen abandonat li crede in li obligatori finales de
Esperanto-Ido. Yo ha audit pri li existentie de Occidental ne ante li
discussion inter sres. Jespersen e De Wahl. Occidental e Novi al nu es
tam simil, que on posse considerar les quam solmen dialectes de un
lingue medial quel yo vell nominar Jewahli, secun li du autores; e yo
considera me nu quam Jewahlist.
____

Dr. F. enunciat se specialmen pri Ii personal pronomines: «Li sistema
de Novial es ci plu regulari, plu facil a memorar{blank}footnote:[Forsan por
nordic persones, ma to ne es cert. Red.] quam ti de Occidental. Ma yo secue
sr. de Wahl in su critica pri li n-formes del genitive: «nusen,
vusen, etc.» Yo vell preferer formes per -i: «nusi, vusi, etc.»; li
pronómine possessiv ya es un specie de adjective». Con interesse Dr. F.
audi que li pronomines de Occidental have un (facultativ) -i: «mi, tu(i),
su(i)», e que i-formes «nostri, vestri» por li plurale ha esset in
experimentation; ma que on generalmen nu prefere li formes curt sin
-i: «nor, vor».

«Yo va scrir mi idé a prof. Jespersen. Su opinion deve esser decisiv
por nos».

Dr. F. salutat che nos con joya li filies de su ancian amico e
colaborator Birger Jönsson: «Vor patre ha publicat un excellent libre
de aprension por comensantes in Ido, con textus ex dan historie e
geografie. On deve absolut adaptar it a Occidental e publicar it denove!»

E con un pezzette de chocolate a chascun, li amabil old senior salutat
nos adío.

[.author]
Ilmari Federn

// Li progress de Occidental {{{2
=== Li progress de Occidental

«Mani coidealistes sovente monstra ínpatientie» scri J. Cordonnier in
li tchec Occidental-Bulletin de oct. 1935. «IIi di que nor movement
progresse tro lentmen…».

// XXX TODO: Confirmar «indulge in regular self-critica» ->
// «indulger in regulari self-critica» ?

Ma ili es rect. Quam lingue, Occidental es ínsuperabil. Pro quo do li
publica ne accepte it tam rapidmen quam it deve? Pro que li publica es
stupid? Absurd! Li culpe es che nos. Li Occidental-movement deve
aprender del bolshevicos e indulge in regular self-critica. Ci es mi
contribution.

-- Tre poc de nos prova vider Occidental quam it apari al ordinari hom.
Noi deve constantmen rememorar que, a il, li lingue international ne es un question
primari. Primari questiones es li guerre, li economic crise, etc. Li
lingue international, quam lingue international ne interessa le. Il solmen va aprender un lingue international si es
scrit in ti lingue international coses queles il ne posse trovar in alqual altri loc.

Esque jurnales consacrat al difusion solmen de un lingue international ne es un poc
absurd? Ili
-- specialmen li esperantistic tales -- es ordinarimen tre tedant
(antiqui anecdotes, cronica por li iniciates, etc.)

Duesimmen, yo deve dir que existe un grand danger de academisme in nor
campe. Noi passa tro mult témpor in li linguistic discussion.

// XXX NOTE: ci esset li marca original de págine -39-

// XXX TODO: Confirmar, ca alquó manca ti-ci:

Triesimmen. Ma un altre posse continuar. Noi besona plu de
self-confidentie e plu de self-critica.

[.author]
S.W. Beer (London)

(Benque noi ne have li sam opinion quam sr. Beer, noi publica su lettre.
Esque forsan altri letores desira far audir opiniones? -- Red.)

// International revúe pedagogic {{{2
=== International revúe pedagogic

// XXX TODO: Ligar al Cosmoglotta 105:

Pro li grand númere de articules e li divers annexes quel noi desira
adjunter al present numeró de Cosmoglotta-lnformationes, li spacie
manca por adjunter special págines pedagogic. In plu, li ultim numeró
(105) de Cosmoglotta esset reservat al pedagogie, e noi ne vole imposir
a nor letores un litteratura quel forsan ne interessa li majorité. Tamen
li idé de un revúe pedagogic seque su via e noi studia li possibilitá
printar 2 o 4 numerós chascun annu por debutar.

Colaboration. Noi desira trovar colaboratores, in chascun land, quel
vell colecter, selecter, traducter omni articules quel vell interessar
li vive pedagogic international. Si possibil noi va aperter special
rubricas. Pro to, noi peti omni coidealistes quel vell auxiliar, strax
informar nos.

Propaganda por ti revúe. Por lansar li revúe, omni adresses deve esser
inviat strax al administration. Noi espera que to va esser un excellent
medie interessar mult pedagogos. Chascun coidealist vell posser far
talmen un special propaganda e pruvar per factes li imens utilitá de un
lingue international quel permisse leer articules venient de landes max divers, e
intercambiar informationes max interessant por su erudition
professional.

Abonnamentes: Noi intente provar por ti nov revúe li líber abonnament:
li abonnates invia al administration li summas, grand o micri, quel ili
posse expenser por assecurar li edition del revúe. In compensation, noi
va inviar les, por li propaganda in pedagogic circules, tam mult
exemplares quam hauste su donation.

JA NU ON POSSE ABONNAR LI FUTUR REVÚE PER SIMPLIC POSTCARTE.

Subventiones: Noi ja recivet sv.Fr. 10.—  (anonim de Svedia); sv.Fr.
10.— (anonim de Svissia). Summa: 20.— sviss.

[.author]
Li administration: Institute Occidental

// Ultim nova: 1. Austrian Occidental-Conferentie (9-14 april 1936) {{{2
=== Ultim nova: 1. Austrian Occidental-Conferentie (9-14 april 1936)

Noi just recive li programma de ti important conferentie. Noi desira a
nor coidealistes plen successe in ti excellent propaganda in favor de
Occidental. Vi li programma resumat (pro manca de spacie):

- Jovedí 9 april: 20 cl. Reunion del Occidental-Club Progress con
  discurs de sr. K. Janotta: «Li historie del lingue international til
  1900».
- Venerdí 10 april: 16-18 cl. Liber reunion por interconossentie. 20
  cl.: Public propaganda vésper. Dr. Homolka: «Pro quo Occidental?
  Cardinal punctus del interlinguistic problema».
- Saturdí 11 april: 15-18 cl. Inaugural session; discurs de Ing. Hans
  Ro Hoerbiger: «International intercomprension in li scientific
  litteratura».
- Soledí 12 april: 9-12 cl.: «Propaganda in Austria e fundation de un
  Austrian Occidental-Liga». 20 cl.: Reunion de divertissement.
- Lunedí 13 April: Final session pri «Li international organisation
  del Occidental-movement, Academie, 1. International congress» pos
  raport de sr. Dr. Hans Homolka.
- Mardí 14 april: Consacrat al visite del cité e a un excursion al
  castelle Kreuzenstein.

Deliberation in german e Occidental. Rabatte sur li austrian ferrovias.
Cotisation öS 5.—. Detalliat informationes che li secretario: Sr.Ing.
A{dot} Reichert. Hebragasse 9/III/12, WIEN IX.

// Conferenties de li Occidental-Club Progress de Wien {{{2
=== Conferenties de li Occidental-Club Progress de Wien

// XXX NEW: Li titul esset mettet in ti edition.

Un programma de conferenties es etablisset per li Occidental-Club
Progress de Wien. Ili va evenir in Café Meller, Kaiserstrasse 56, Wien
VII.

// XXX TODO: Confirmar li du ultim dates:

- 22 januar: Karl Janotta: «Pri li 1-im Austrian Conferentie in Pasca
  1936».
- 29 januar: R. Hartmann: «Li scientific lingue in li practica».
- 5 februar: Karl Janotta: «Li decimal classification e li lingue
  international».
- 12 februar: Dr. H. Homolka: «Latin -- Anglés -- Occidental»
- 19 februar:? . Qual progresses li lingue international vell dar al
  turisme, si ja nu it vell esser utilisat?
- 29 januar: Comense de un Occidental-curs de 7 hores.

// XXX TODO: Confirmar «19 februar:?» e «29 januar» in supra.

// XXX NOTE: ci esset li marca original de págine -40-

// Occidental-Bulletin {{{2
=== Occidental-Bulletin

Annu 1.    Praha, li 1 decembre 1935     Numeró 10.

Vazeni ctenári! Az dosud jsme Vám zaslali Occidental-Bulletin
zdarma.Dobrovolné príspevky, jez jsme az dosud dostávali od obetavych
stoupencu, stacily k tomu, abi nás nenárocny list mohl pravidelne
vycházeti. Vzdáváme proto vsem dárcum znovu svoje díky. Ponevadz vsak
chceme jednak zajistiti svému listu pevnejsí a stabilnejsí financní
základnu, jednak pripravovati jeho zlepsení a rozsírení, rozhodli jsme
se, stanoviti od 1. ledna 1936 rocní predplatné na Occidental-Bulletin
na Kc 6.— za iu císel. Kdo poukáze toto predplatné jeste pred 31.
prosincem t.r., dostane malou brozurku occidentalskou jako premii. K
poukazu predplatného prikládáme k dnesnímu císlu vplatní lístky post.
sporitelny. Sest korun rocne je tak nepatrná suma, ze nepochybujeme, ze
vsichni si budete moci. O-B. predplatiti. Získáme-li preliminovany pocet
platících predplatitelu, budeme moci rozsíriti list jiz v roce 1936 o
pravidelnou zábavnou prílohu, jez vyde ctyrikrát do roka. Pomozte nám
uskutecniti tento plán. Konecnym nasím cílam bude vydávání tisteného
casopiso. I toho jednou dosáneme!

Pozor! Clenové Clubu Occidental v Praze a prátelé, ktorí jsou bez práce,
budoi i napríste dostávati Occidental-Bulletin zdarma. Je pouze trebe,
aby nám lístkem tento svuj náruk oznámili. Adm.

// Comunication del administration {{{3
==== Comunication del administration

Noi refere al comunication fat in li numeró 8 de nor Bulletin e repeti,
que desde li 1 januar 1936 noi va misser nor jurnal solmen a tis, qui va
har assignat nos li anual abonnament de Kc 6. -- in extrania: 3
respons-cupones. Hodie noi adjunte, que noi va introducter un regulari
trimestral suplement belletristic, si li preliminat númere de abonnates
va esser atinget. Ples usar li adjuntet postchec por assignation del
precie de abonnament.

// Ex nor jurnales {{{3
==== Ex nor jurnales

Hodie noi posse informar nor letores, que li jurnal Nezávislá politika
introductet un stabil rubrica pri Occidental. Noi debi ti success al
extrem afabilitá de sr. ing. Polansky. In li numerós 35-36 e 37 noi lee
un serie de articules de sr. Podobsky, quel responde per precis
argumentes al articul Esperanto de sr. Sembera publicat in li numeró 34
de Nezávislá pol. In li numeró 38 noi lee un articul Interna ideo de
Esperanto, in quel on monstra li naivitá del esperantistic intern idé e
contra-posi li realistic e strax aplicabil devise de occidentalistes:
Servicie al homanité. Nezávislá politika va continuar li publication de
ulteriori articules pri Occidental. Li jurnal merita esser leet de omni
occidentalistes tchecoslovac.

NYMBURSKÉ LISTY publica in su nro. 45 del 8 novembre un concis noticie
pri li libre Discussiones inter E. de Wahl e O. Jespersen de nor
ínfatigabil coidealist sr. Podobsky.

// Un suggestion {{{3
==== Un suggestion

It eveni tre sovente, que occidentalistes, quel besona comprar divers
coses in extrania o executer ta divers comissiones, usa in tal casus li
servicie del coidealistes in ti land. Per to nasce un amical
colaboration e reciproc auxilie, quel es un bell fructe del aplicat
internationalitá. Ma ti procede have anc su láter obscur: Per to on
renuncia al direct relation con li respectiv firmas in extrania e
neglige talmen usar e propagar Occidental. Noi mult vez ha fat li
experientie, que comendes scrit in Occidental es sempre acuratmen executet in
extrania. Noi proposi do, in tal casus scrir directmen al respectiv
firma e usar in li corespondentie consequentmen *solmen Occidental*. It ne es
necessi renunciar totalmen al servicie del respectiv coidealist, on
posse ya indicar su adresse quam intermediator. Ma li max bon propaganda
es li practic usation del lingue in li relationes international!    -or.

// XXX TODO: Confirmar li autor «-or.» in supra.

// Testament de un arabo {{{3
==== Testament de un arabo

Un arabo, moriente, legat a su tri filios un truppe de cameles, queles
ili devet divider talmen, que li maxim old filio recive un demí, li plu
yun un ters e li maxim yun un ninesim del truppe. It esset 17 cameles.

It es evident, que on devet ear al cadi, pro que: qualmen divider sin
buchar? Li cadi ha judicat:

-- It es necessi, que yo presta vos li deciottesim camel. E nu li maxim
old filio va prender su demí de deciott, it es nin; li plu yun su ters,
it es six; e li maxim yun su ninesim, it es du cameles.

Quande chascun forpulsat su animales, it restat ancor un camel, ti quem
prestat li cadi. Li cadi reprendet su animal.

Li heredantes credet in prim, que to ne es rect, ma quande ili calculat
precismen, ili constat que, proprimen, chascun de les have plu mult,
quam il devet originalmen reciver ye li númere de decisett cameles.
Qualmen to esset possibil?

[.author]
Vecerní Ceské Slovo

// Lingual questiones {{{3
==== Lingual questiones

On questionat nos de pluri láteres, qualmen on traducte li tchec frase
«Prosím», quel es tre frequent e have pluri senses. Si on expresse li
gratitá, on di in tchec: «Dekuji», e on responde: «Prosím». In
Occidental: «Mersí», li response: «Neproquó».

In li frase «vstupte, prosím» it sufice dir: «Ples intrar, senior».
Ci li parol «prosím» es partmen ja traductet per li polit form del
imperative e accentuat ultra to per li titul «senior». Anc in altri
simil frases on traducte «prosím» max simplicmen per li titul. P.e.:
«To nevím, prosím»: «Yo ne save, senior». In frases quam: «Podjete
mi to, prosím» on posse dir anc: «Yo peti vos, presentar me it». -- In
fine quelc tipic frases tchec: «Pockat, tak to nepujde»; in Occidental:
«Stopp, talmen it ne va successar». «Aha, uz vím»: «Bon, yo save
ja».

// A nor nov adherentes {{{3
==== A nor nov adherentes

Omni nov adherentes, queles studia Occidental ex li manuale «Ucitel
svetomluvy», have li jure, demandar gratuit corectura de su leciones, si
ili adjunte un marca de Kc 1.—. Ples misser li leciones al Buró de
Occidental, Praha-VII., Skroupova 2.

Vocabularium tchec-occidental
de sr Podobský es ja pret in manuscrit. On va comensar su edition strax,
quande li editor J. Svec va har liberat se del actual excessiv afluentie
del labores. Li vocabularium va contener ca. 3000 max frequent vocabules.

Propagativ folies

Buró de Occidental in Praha-VII, Skroupova 2, editet successivmen li
sequent folies propagativ policopiat:

1. Ekzemploj komparaj -- in Esperanto e Occidental.
2. Quo es Occidental? -- in Occidental.
3. Víte, co je to Occidental? -- in tchec.
4. Was ist Occidental? -- in german.
5. Co je lepsí, Esperanto, nebo Occidental? -- in tchec.
6. Oferta de abonnament a Cosmoglotta -- in tchec e Occidental.

Ulteriori folies propagativ va sequer.    BdO.

// Subventiones por Occidental-Bulletin Cassa de propaganda {{{3
==== Subventiones por Occidental-Bulletin Cassa de propaganda

R{dot} Studenský, Praha: Kc 36.—; J Sonberg, Praha: Kc 10.—; T. Horácek,
Neratovice: Kc 10.—; H. Svecová, Praha: Kc 4.—. In summa
*octobre-novembre* Kc 60-. Sincer mersí por ti auxilie!   BdO.

// Arivat publicationes {{{3
==== Arivat publicationes

Cosmoglotta nro 104. -- Class-Combatte nro.2. -- Cosmoglotta-Informationes
nro.3. -- Oficial Bulletin del SAPO, nro. 5 e 6. -- Nezávislá politika
nro.33, 34, 36, 37, 38.

****
Romnozil: St. Fechtner, Praha-1, 195. -- Vydavatel a odpovedný redaktor:
Jos. Svec, Praha-VII, Skroupova 2.
****

// Occidental-Bulletin {{{2
=== Occidental-Bulletin

Praha, li 1 januar 1936.   Annu II. Numeró 11

// Nov presidente de Tchecoslovacia {{{3
==== Nov presidente de Tchecoslovacia

Li 14 decembre 1935 senior presidente Masaryk, in un etá de 86 annus,
anunciat su demission. Pos un deci-sett-annual benedit periode
presidential, il cessat esser li presidente del Republica, ma il sempre
va restar li spiritual ductor del tot nation tchecoslovac. In ri
restrictet cadre de nor micri jurnale noi absolutmen ne posse justmen
descrir li importantie de su clarmen cristallisat personalitá por nor
state e por Europa in general. Si nor Republica in li actual crise
economic, politic e moral successat mantener li órdine, li justicie e li
libertá de cives de omni nationalitás, noi debi it solmen al sagesse de
Masaryk e al autoritá, quel il jui che omni habitantes de nor state.
Adiante, il recomendat senior Dr. Benes quam su successor. Li 18
decembre 1935, in li historic sala de Vladislav, li deputates e
senatores per un eclatant majorité de votes ha electet sr. Dr. Benes
quam duesim presidente del Republica. Li electores e li publica salutat
li resultate del election per long e entusiasmat ovationes. Sr. Dr.
Benes desde 20 annus es li intim colaborator de Masaryk. Per su election
li representantes del population del Republica manifestat clarmen, que
noi va mantener li actual linea politic, li linea del presidente
Liberator Masaryk, li linea quel assecura nos li democratie, justicie e
libertá. Presidente Dr. Benes es li max apt successor de Masaryk e
realisator de su idés. Tchecoslovacia continua esser li state de
Masaryk.

// In comensa del nov annu {{{3
==== In comensa del nov annu

Sin digression noi confesse, que noi intra in li nov annu 1936 con
orgollie. Yes, con orgollie, pro que noi recivet li previdet númere de
abonnamentes e pro que, consequentmen, li aparition de nor Occidental-Bulletin
es assecurat por li tot annu 1936. Ti constatation causat un grand
plesura al editor e it es li max bell recompense por su labor. Esque
resta ancor alquo a dir? Yes. Lu principal: Cordial mersí ad omni nor
coidealistes, queles per li abonnament e per li subventiones ha monstrat
tant mult comprension por nor afere. E nu, con nov forties e con nov
optimisme al nov labor! Mult successe in li nov annu 1936.    -or.

// Sixant annus de Jan A. Kajš {{{3
==== Sixant annus de Jan A. Kajš

Noi aprende solmen nu, que li patre del occidentalisme in
Tchecoslovacia, li prim pionero de Occidental che nos, nor amico Jan A.
Kajš, ha atinget li 9 junio 1935 su sixantesim annu de vive, quel posse
servir nos quam bon exemple. Il labora por li idé del lingue international ja 35 annus.
Desde 1900 fervent esperantist, il devenit idist strax pos aparition de
Ido e laborat por li nov lingue con omni su forties e entusiasme. Il
editet manuales, vocabulariums e desde 1922 anc su «Jazyk
mezinárodní-Lingue internaciona». Sin Kajš, Ido ne vell har difuset se
tant rapidmen in Tchecoslovacia.

// XXX TODO: Confirmar «in 1925. 1931 il», nam li puncto mancat.

Quande in 1922 aparit Occidental, Kajš, ti idealist sempre yun e sempre
progressistic, esset entusiasmat per ti lingue e posit omni su idealisme
e capacitás in li servicie de nor lingue. Noi omnis conosse su labor por
Occidental. Ceský klíc Occidentalu, Cursu del lingue international per postcartes,
Praktický jazyk svetových styku Occidental, Ucitel svetomluvy, li
jurnale Jazyk mezinárodní, li revúe Occidental, Konec Babylonu, Problém
jazyka mezinárodního, ultro to mult altri materiale propagativ, to
omnicos es su labor. E just nu noi recivet su triesim manuale de
Occidental 1935, quel noi recense in altri loc. In 1934 il editet li
bell Micri Chrestomathie in Occidental, quam I tome del nov Biblioteca
de Occidental e «Li Astres del verne» de Podobský quam II tome del dit
Biblioteca. Il printat anc Cosmoglotta in 1925. 1931 il fundat li
Federation del amicos del lingue international auxiliari in Brno, il fat
mill altri labores por Occidental, queles noi mem ne conosse.

Pro to noi sta hodie avan le, un poc inhontat, pro que noi ne save, per
quel paroles expresser nor max amical gratulationes. Omni superlatives
vell esser banal. Pro to noi di solmen: Car senior Kajš, amico fidel,
ínfatigabil, altruistic combattente por nor idé, portator del purissim
idealisme, lass nos presentar vos nor manu. Vive ancor mult annus in
plen sanitá, colecte li joy e li plesur, quel es li fructe de vor
assidui labor. Noi vole auxiliar vos per omni nor forties.

[.author]
J{dot} Svec.

// Un nov manuale tchec de Occidental {{{3
==== Un nov manuale tchec de Occidental

Just nu aparit un nov manuale tchec de Occidental de sr. Kajš. It es ja
li triesim edition del tchec manuale de sr. Kajš e noi joya vider li
bell librette,
quel es un excellent pruva del activitá e perseverantie de nor
coidealist Kajš. Li libre es tre bell arangeat, in li max apt format CSN
A6 e contene ultra li complet grammatica, textus de exercitie in forme
de curt anecdotes e amusant articules. In summa un excellent librette,
quel noi ja tre besonat. Noi gratula a sr. Kajš. Li manuale custa Kc 5.—
e on posse comendar it sive che Buró de Occidental in Praha-VII, sive
che li editor J.A. Kajš, Brno 12, Wilsonova 11.

// Lingual questiones {{{3
==== Lingual questiones

Noi continua li explication de divers frases idiomatic, queles ne posse
esser traductet litteralmen in Occidental. Tre sovente on audi li sequent
frases: «Vy jste to necetl?» «Jakpak by ne!» On traducte it in Occidental:
«Esque vu ne leet it?» «Sí!» Li parol «sí» (accentuat!) expresse
afirmation pos un question de negation. On traducte per «sí» nor frase
«jakpak by» ne tre precismen. Un altri tal frequent parol es «samé».
P.e.: «To jsou samé plané reci»; in Occidental: «It es intot van parlada /
van paroles». «Mluví samé nesmysly»: «Il parla solmen (o sempre)
nonsenses». E qualmen on di li bell tchec frase «To je holý nesmysl!»
In Occidental: «It es un pur nonsens!» -- Alqui perdit su porta-moné, ma pro
que it esset ja old e ad-plu tot vacui, il di in tchec solmen:
«Nevídáno». In Occidental: «Null damage!» Quande on aprende, que alqui
refusat maritar se con un old fémina, on comprende su situation e di in
tchec: «Noní divu, ze ztratil odvahu». In Occidental: «It ne es astonant,
que il perdit li corage». Ma on posse dir anc: «It es comprensibil,
que il perdit li corage».

// Subventiones por Occidental-Bulletin {{{3
==== Subventiones por Occidental-Bulletin

Anonim, Kolíg: Kc 50.—; Dornák, Frenstát: Kc 3.—; Tykvart, Plzen: Kc
10.—; Jirousek, M. Ostrava: Kc 26.—; Hasík Rynholec: Kc 4.—; Vozerílek,
Vys. Mýto: Kc 4.—; Mares, Velen: Kc 4.—; Neumann, Praha: Kc 30.—; O.S.,
Praha: Kc 35.—; Korista, Brno: Kc 4.—. In summa in decembre: Kc 170.—!
Cordialissim mersí por ti bon auxilie!

Upozornení. Doslé predplatné zde zvlást nevykazujeme, zabarlo by to
prílis mnoho místa. Jenom cástky, o nez predplatitelé poukázali více,
nez ciní predplatné, vykazujeme jako Subvention por
Occidental-Bulletin.

// Divers comunicationes {{{3
==== Divers comunicationes

Omni abonnates, queles ha assignat li precie de abonnament ante li 31
decembre, recive con li present numeró li brochurette «Li Via de
Progresse Individual» de E. Bidole quam gratuit premie. Noi va expedir
li numeró 12 de Occidental-Bulletin solmen a tis, qui va har payat li
abonnament!! Li belletristic supplement al Occidental-Bulletin va aparir in
marte, junio, septembre e decembre de chascun annu.

Nota del redaction. Pro abundantie del materie noi devet ajornar pluri
articules e rubricas al numeró 12. Ples excusar. Red.

****
Rozmnozil: St. Fechtner, Praha-I, 195. -- Vydavatel a odpovedný redaktor:
Jos. Svec, Praha-VII, Skroupova 2.
****

// International revúe pedagogic {{{2
=== International revúe pedagogic

Gratuit suplement a Cosmoglotta. Red.: Occidental-Buró, CHAPELLE (Vd),
Svissia.

// A nor letores {{{3
==== A nor letores

Plu modest quam li supra titul es li sequent págines. Ili es li nucleo,
noi firm espera to, de un plu ampli jurnale. Su prosperitá e su
developament depende del interesse quel va manifestar nor colegos.

Noi va debutar per quelc págines anexet a Cosmoglotta-Informationes. Si
nor interprense have successe, noi va far printar it in printería e
forsan far aparir it quar vez per annu.

Li coidealistes quel desira auxiliar nos es petit comunicar lor
articules, suggestiones, remarcas al redaction. Noi va esser grat al
benevolent colaboratores quel va informar nos pri li max important
evenimentes o decovritiones pedagogic, pri metodes, bibliografie de
general interesse colectet in lor respectiv landes.

Nu, car colegos, un nov via aperte se! Noi desira que it mey ducter al
successe nor lingue in ti nov dominia! Auxilia nos secun vor
possibilitás, nam li labor ne manca por li benevolentes!

fl.

// Corespondentie {{{3
==== Corespondentie

Noi mult mersia li colegos quel respondet a nor apelle insertet in li
nr. 1 de Cosmoglotta-Informationes. Ci seque quelc extractes ex lor
lettres:

Sr. A. Nordlund, Rällsö (Svedia):

____

Con grand joya, yo lee in Cosmoglotta-Informationes que on pensa fundar un international
pedagogic revúe. It va har grand successe, yo crede, e va devenir un
stimulation pri li bellissim idé.

____

Sr. J. Podobsky, Bakov n. Jir., Tchecoslovakia:

____
Vor idé, yo accepte e aplaude a it! Certmen, noi ne posse editer un
representativ revúe printat, ma un suplement mimeografat adjuntet al
Informationes es realisabil. Forsan vu intente executer ti idé talmen que vu va
serchar landal colaboratores. In ti casu, yo posse con joy auxiliar vos
e yo es pret inviar vos pedagogic noticies ex nor land…
____

Sr. H. Björkman, Jänkisjärvi (Svedia):

____
Vor projecte in Cosmoglotta-Informationes pri edition de un revúe pedagogic es tre
injoyant. Ante long, yo ha intentet scrir a vos pri ti afere e proposir
un action in li direction projectet.

Un revúe por li international relationes del docentes es tre desirabil.
Ma un revúe solmen in Occidental ne va ganiar mult membres. Si noi desira un
success por li revúe, it deve esser poliglottic. Li interlingue deve in
tal revúe solmen luder li role de un servitora, humil ma necessi e
ínevitabil. Li revúe deve contener original articules in national
lingues con paralel traduction in Occidental. Chascun docent vell haver
interesse pri un tal revúe. It es supposibil que un letor, qui comprende
un foren lingue, anc desira partiprender li contenete de articules scrit
in altri lingues. Tande li interlingue oferta su servicie. Ti lingue il
posse aprender ex li paralel traduction de articules in su patrin lingue
o in un foren lingue, quel il comprende. Li interlingue deveni un ver
lingue auxiliari e ne plu un afere de «fanaticos».

«Li moné manca» versimilmen va esser li response pri mi suggestiones.
Li possibilitás por edition de un tal revúe, yo ne posse judicar. Yo ha
solmen acceptet vor invita relater mi pensas. Tamen yo imagina me, que
un tal revúe vell esser vendibil e que li occidentalistic docentes per
omni forties vell subtener it. -- Pri fundation de un organisation
international de docentes, yo es tre interessat e es pret adherer.
____

Ex un altri lettre de sr. Björkman:

// XXX NOTE: li marca original de págine -1- esset in li sequent
// paragraf:

____
Yo crede que si on vell editer un revúe simil a «Pedagogiskt Forum»
(Red.: Tre bell libre annual, contenent 50 articules scrit in sved,
norvegian, dan e finlandés con illustrationes) ma pro docentes de omni
nationes, e pro to con paralel traduction in Occidental, it ne vell esser sin
successe. Si in comensa on
vell editer ti revúe per un tome in chascun quinesim annu it tamen vell
esser bonvenit.

Ultra it un micri folie mimeografat in Occidental con informationes pri
evenimentes in li munde scolari es desirabil. It vell esser suficent, si
ti folie informativ vell esser editet per du numerós in annu. Esque it
ne vell esser un programma realisabil?
____

Sr. G. Poujet, Isles-sur-Suippe, Francia:

____
Vor proposition es extremmen seductent… Adjunter 2 o 3 folies
specificmen pedagogic a Ctga-Inf. ja va esser un excellent medie de
ligation por nos e un embrion de alcun cos plu complet…
____

Sr. J. Quensel, Günthersleben über Gotha, Germania:

____
Con grand interesse yo leet vor projecte in Cosmoglotta-Informationes pri un revúe de
instructores. Noi vell posser dar informationes pri li statu pedagogic
in li singul landes. It vell esser tre interessant sequer qualmen in
historic sense ha changeat ti scientie.
____

// Parte pedagogic {{{3
==== Parte pedagogic

// Li movement pedagogic del printation in li scole {{{4
===== Li movement pedagogic del printation in li scole

It es ínpossibil dar ci altri cose quam tre general indicationes. Ti
indicationes mey incitar li letor documentar se plu completmen pri ti
tema. Con plesur yo va auxiliar le. Printation in scole es tro strett
denomination: it presenta solmen un aspecte del efortie interprendet per
FREINET e su colaboratores por renovar li public primari francés
docentie.

Ante comprar un micri presse e far composter textus per scoleres, it es
necessi agnoscer que, til hodie, noi errat pri possibilitás del infantin
spíritu. It es necessi inspirar se del labores del Institut J.J.
Rousseau (Genève), de Dr. Decroly, de A. Ferrière e in general del
modern renovatores del pedagogie.

Constructer su pedagogie sur li «ínmediat interesses» del infant, to
es li cardinal punctu. Permisser le expresser su pensas per paroles, per
scrites, es li max bon medie docer le mastrisar su lingue matrin.

Li scoleres scri líbermen curt textus pri lor ludes, li labores de lor
genitores, li micri incidentes de lor omnidial vive. Ili selecte, sub li
control del instructor, un ex ti textus de 7 o 8 til 15 o 20 lineas).
Colectivmen, on corecte it al nigri tabul. Poy un gruppe de 5, 6 o 7
scoleres ea al table de printation. Un ex ili conta li lítteres,
fractiona li textu per strecas in lineas hant aproximativmen sam
longore. Chascun scolere composte 1, 2 o 3 lineas. Pos quelc dies de
aprentisage, un scolere composte un linea in 7 o 8 minutes. Li
compostores es ordinat. Per micri spegul, on lee li textu. Un ex li
infantes corecte li líttere-erras. Li instructor verifica. Poy on plazza
ti compostores sur li presse. Ti labor postula circa demí hore. In
seque, on fa li tirage. Por printar 60 til 100 folies (format 13, 5/21
cm.) it es necessi ancor demí hore.

Chascun scolere recive un folie. Li suplementari folies es ligat in fine
de chascun mensu sub li form de un micri revúe con special titul e on
exchangea ti scolari jurnal con 10, 12, 15 scoles quel anc printa.

Chascun semane, on posse printar 2 o 3 folies. Durant li scolari annu 60
til 80 folies. To es li «libre de vive» del scole.

To, quo on lee in li divers scolari jurnales interessa mult li infantes
pro que in it, scoleres de divers locos in Francia, e un poc in extrania
(ci necessitá de un auxiliari lingue) raconta lor vive. Esque ne mi car
TJERNSTROM?

Ti textus posse tre bon servir quam base por docer li matrin lingue quam
yo scrit supra, ma… in plu in posse esser li punctu de depart del tot
instruction. Ti tema vell postular almen un nov articul… si li
letores desira it.

200 til 250 scoles francés practica ho-moment li printation. It have
avantage ne tro rupter li horarium e programmas oficial pro que on posse
printar durant li témpore consacrat al «labor manual».

G{dot} Poujet.

// XXX NOTE: ci esset li marca original de págine -2-

// Caractere-scole {{{4
===== Caractere-scole

(Articul original; reproduction ne sin permission del
autor.)

Li historie nequande halta. Esque it es li historie universal o li de
un parte special? Ya, li experientie doce que grand transformationes de
un
dominia del vive homan es sequet de tales de al tri districtes. Li ultim
max
important element revolutionari esset li guerre mundal. It developat ne
solmen li max vehement lucte inter hom e machine (rebellente li creatura
contra su propri creator), ma it revelat anc li final victorie del hom
pri li desvivet, tamen vivent materie; advere it ne esset un definitiv
triumf!

Pro to li combatte continua se. Ma in tal maniere que li hom hat devenit
self un parte del anorganic mecanisme, comensa recuperar su position de
unquande. Frases quam «hom -- machine» o anc «saventie --
potentie» ea plu e plu detronat.

Li yunité justmen gruppa se circum altri, nov banieres. It ne plu
glorifica li purissim intelectualisme. Presc quotidian it posset vider
que li intelectu es capabil ne solmen a productiones plen de dignitá
homan. Quam durant li guerre li íncult mann sovent decoconat se quam
qualificat por comandament -- tam pos li guerre mani «doctor»,
possibilmen «honoris causa», usat su notiones alt intellectual sin
alcun scrupul purmen por subjugar omni minu favorisat in ti regard. (Vu
conosse self suficentmen li tal mal-odorant processus del ultim
témpores in li tot munde) .

Nu li question qualmen declarar li discrepantie que li usual education
ne fa melior li homage?! Facilmen reconossibil que justmen li pedagogos
ha atribuet lor attention a ti problema. Nam ili videt que lor propri
labor hat pussat flores tam sordid quam steril. De tal explorationes
resulta li nov tendentie de «caractere-scol» quel accentua nu
justmen li qualitás interior quam necessi a cultivar.

Ti erudition del caractere ea atinget per acustomation in li omnidiari
instruction quel deve procurar ocasiones: provar li fide, practicar li
devotion a un idé, imposir discretion, adtruder necessitás por augmentar
li fortie del voluntá e del resolution e obligar al responsabilitá.

Forsan vu objecte esque it es nov scopes? Yes, ili es ne totalmen
ínconosset til nu; ma lor importantissim e absolut pretension es nov in
fact. Nam it resulta
in ultra que li instruction ne representa «mort» conossenties, ma
media li cultura  in tal maniere que it forma li psiche del yun hom in
li sens de firm caracter.

Selfevident que li exercities gimnastic ne sta negliget in ti scole
secun li old tendentie «mens sana in corpore sano». In ultra quam viv
fontes aflue al labor scolari li tipic nationalitá del scoleros, li tot
complex patriotic; in fine, ma ne ultim, li etern ideales del
particulari historie -- queles omnes es explotat in li intention supra
indicat, sam quam li principies religios con queles ne existe contrarie
e per queles es dat li garantíe de un education ne petrificat in
hipernationalistic strettesse.

It vell esser tema de ulterior dissertation monstrar qualmen ti scopes
es realisabil omni die.     Johannes Quensel  (Germania)

// Li potentie del scole {{{4
===== Li potentie del scole

On mey ne tro exaltar li scole. On ne va anobilar, inrichar,
perfectionar it nultémpore tam mult quam it es necessi. Su tasc in self
es suveran pro que it forma li caractere de un nation. Un nation quel
have mal scoles porta li sam vicies quam li individue quel ne havet
matre o quel havet solmen un matracha; li instinctes desordinat del
animale domina in ti nation, quam in ti individue, li caracteres del
homanité.

Li scole exerci duplic influentie; in prim sur li eleves per li personal
docentie, poy sur Ii tot nation per li comun idés quel it da al totalité
del eleves. Sol li duesim influentie es decisiv: li individue va posser
rebeller se, ma it ne va escapar li permanent tendenties del loc in quel
li scole va har fassonat le. Li prejudicies in ti loc va constituer li
cadres li max solid del opinion populari. Li logica del principies
proclamat in li scole va traducter se ínevitabilmen in li tendenties, in
li reflexes e in li actes deI nation.

// XXX NOTE: ci esset li marca original de págine -3-

Nul social reforme prevale contra li scole. Necos grand successa sin li
scole. Li patriotisme es van, quel ne cuida in prim pri li scole. Un
modern state exige esser plu o minu consentit. It ne va transviver pos
li ruptura tro complet del unité de inspiration scolari.

Lucien Romier, celebri publiciste francés contemporan

// Li movement educative international {{{3
==== Li movement educative international

BELGIA. Del 9 til 16 august evenit in Bruxelles li congresse del
Federation international por li docentie del dessine, de quel nor
coidealist, prof. R.

Berger (Morges) es li general secretario.

In marte fundat se in Bruxelles li «Centre national de Education».
It va persequer li labores del eminent Dr. Decroly e provar realisar li
union del forties e competenties dissemat tra li tot land por servir li
progresse social per li progress educativ.

TCHECOSLOVAKIA. Li 7-im conferentie del delegates del Federation
international del Associationes de Instructores quel evenit in Praha del
9 til 11 august 1934 adoptet li sequent resolution: «Li F.I.A.I.,
studiant li problema del formation del instructores, favora: 1) Li
formation universitari del instructores, 2.) Li possibilitá persequer
gratuitmen li studies quel ducte al profession de instructor, 3) li
exclusiv usu de qualificat docentes in omni scoles, 4) li inicial
formation general e professional al sam nivelle por omni
instructores.»

POLONIA. In Warszawa evenit un conferentie del psicologos scolari.
Quar sectiones labora in li sequent dominias: I) Tasc del psicologs
scolari, metodes e resultates, 2) Apreciation del inteligentie, etc., 3)
Pedagogie e psicologie social, etc., 4) Li divers pedagogies, li
psicopatologie, etc.

ITALIA. Li frequentation del scolari curses es obligatori por omni
prisonarios de minu quam 40 annus e facultativ por li altris. Hodie 202
scoles de prison functiona e 18{nbsp}000 prisonarios seque les.

GERMANIA. In Würtemberg li seminarie ha esset supresset e remplazzat
per un Academie Pedagogic.

SVEDIA. Existe nu 35 nomad-scoles in Lapland por li bass classes.
Ili functiona in li cabanes del 1-im julí til 5 octobre. Li du
superior classes tene se in li villages e anc durant hiverne. Li
education es dat per Laplandes in sved. Li ambulant scole eveni in plen
solitude, proxim Lapan camp. Infantes es de 8 til 10. Ili prende li
repastes in un del tri cabanes; Ii classe es in li duesim e li triesim
es reservat al instructora.

ANGLIA. In marte sr. Ramsbotham, secretario parlamentari del Board of
Education inaugurat li unesim studio del munde consacrat completmen al
production comercial del film educativ, Cleveland Hall Studios. Desde
annu li Gaumont-British Instructional ja productet 62 filmes.

FRANCIA. Proxim Pau esset apertet in 1934 un institute
medico-pedagogic por garsones desde 5 annus. On recive ta solmen
infantes nervosi, ínstabil e desfacil.

CHINA. Li articul 149 del nov Constitution del Chines Republica es
talmen conceptet: Li expenses por li instruction public deve esser
adminim 15% del budgete general por li guvernament central e adminim 30
del budgete general por li provincias…

U.S.A. Li «Junior Literary Guild», 55 Fifth Ave., New-York, quel
have quam scope li developament che li infantes e adolescentes li
inclination por li bon leturas, publica desde quelc annus un interessant
revúe litterari «Young Wings». Per articules captivant e bell
ilustrat, ti publication presenta a su yun letores li nov libres e da
les informationes pri li vive del contemporan autores por li yunesse. In
rubrica, por ili reservat, li infantes self posse expresser lor opinion
pri li ovres quel ili leet.
:
(Li supra informationes es extraet e resumat ex li «Bulletin del Buró
international de Education» in Genève) .

// XXX TODO: Marcar:

****
PER NOR REVÚE, PLES LABORAR AL DIFUSION DE «OCCIDENTAL» CHE NOR COLEGOS!
****

// XXX NOTE: ci esset li marca original de págine -4-

// Cosmoglotta A 105 (1935-11/12) {{{1
== Cosmoglotta A 105 (1935-11/12)

COSMOGLOTTA, nov.-dec. 1935. (Annu XIV.) No 6 (105)

Li cronica apari in li suplemente trimestral «INFORMATIONES»

Numeró consacrat al education

// Detestabil procedes de familial education {{{2
=== Detestabil procedes de familial education

// Li dupationes {{{3
==== Li dupationes

Li infant deve trincar un amari medicament. «Oh!
quant bon to es!», di li matre quel simula gustar li medicament. Li
infant trinca… fa un grimasse. Li matre ride!

Li infant vole acompaniar su matre quel vole surtir. Ella invia le per
un quelcunc pretexte, in li vicin chambre: «Vade, yo va atender te».
Quande il reveni, li mamá ha departet! Excellent medie por cultivar li
misfidentie, li colere, li buderíe e li venjantie.

// Li van promesses {{{3
==== Li van promesses

«Nu, ne plu plora, yo va comprar te un bicicle
deman. Manja tu sup, tu va reciver un bon tarte in li dessert.» «Mane
in hem durant que yo exea un moment, deman tu va venir con me in
promenada.» Li infant, con fide, obedi e li recompensa nequande
veni.

Esque on posse astonar se quande it deveni ye su torn mentiard
e ínrespectosi por tis quel dupa it?

// Li mocada {{{3
==== Li mocada

Li infant plora: «Monstra a omnes quant bell tu
es quande tu plora.» «Vide quam jolli it es.»

Li medie es ínfallibil por far mordaci e venjativ li infantes.

// Li humilationes {{{3
==== Li humilationes

«Departe, tu es solmen un stulton». «Ti infante es
li max stupid del munde». «On nequande videt un tal idiot». «It have
omni vicies». Si on crea un tal reputation al infante, it pensa ínutil
far alquo por meritar un bon reputation. Pos to, on neplu posse plendir
pri un manca de dignitá che it.

// Li comparationes {{{3
==== Li comparationes

Paul ha dupat su genitores. «Tu es un
mal infant. Petre ne have tu instinctes…» E Paul save tre bon que
Petre acte sammen con su genitores. Li ínprudent comparation abassa li
prestigie de su genitores in su regard.

// XXX NOTE: li marca original de págine -81- esset in li sequent
// paragraf:

// Li flatteríes {{{3
==== Li flatteríes

«Yo ne save u il va serchar omni quo il di.» «On
nequande videt un tam inteligent infante». Repeti un poc quo tu dit
li anteyan die. E probabilmen li infante repeti un insolentie quel on
crede spiritual. Ti procede es recomandabil por formar un insolent,
un jaluso, quande plu tard, in contact con li altres, it va constatar
que il ne es tam inteligent quam on dit it e quam it credet sincermen.

// Li venjativ reflexiones {{{3
==== Li venjativ reflexiones

Li infant vulnera se: «To es meritat, yo
es content.» «Li bon Deo ha punit te.» «Quande on desobedi, on es
sempre punit.» Talmen nasce mal sentimentes. Esque li infant posse amar
ti quel joya pri su sufrentie.

// Li monologs {{{3
==== Li monologs

Li infant deveni ínsuportabil, e li mamá ne
conosse li metode o ne have li necessi energie por ducter it. Ella parla
a se self: «Quant ínsuportabil infant! It va far me morir! Yo
nequande posse far obedir it. It fa solmen quo plese it, etc., etc.»

Forsan, li infant escuta; ma it senti tre bon que su matre ne audacia
punir it e que pos alcun momentes li pace va renascer.

[.author]
(Ex «Journal des parents», Lausanne, Svissia.)

// Mores de antey {{{2
=== Mores de antey

Nor antecessores havet un maniere conduir se quel sembla nos hodie
vermen grossieri e sordid. Li cause es in li utensiles del servicie
queles, in ti epoca, mancat completmen. Furcettes, coclares, culteles,
glasses e omni ti objectes, tant familiari hodie que noi ne vell
comprender un repaste sin ili, have un orígine relativmen
recent.

In medievie, por exemple, on manjat quam seque:

Venit in prim li sup, servit in un grand cuve plazzat in li centre del
table: it esset un quelcunc liquid -- bullion, vin o lacte -- in quel
chascun gast plongeat su pane. Poy aparit li carne; chascun gast
prendet su cultel -- quel il sempre devet portar con le -- e captent
li rostage per li levul manu, exciset quo pleset le por posir it poy sur
un larg trancha de pane, quel esset li sol platil usat in ti témpore.
Pos har servit se, chascun manjat con voracitá… e med su fingres.

Concernent li trincage, quande on havet sitie, on vocat un servitor.
Ti-ci prendet un cope e aportat it plen; it reaportat it sur li
platil-meuble quande it esset vacui. Li servitora comisset al trincage
devet rangear li copes talmen que il servit li sam al sam persone. Ma to
esset considerat quam un luxu un poc exagerat.

Li bon gust postulat prender li carne solmen per tri fingres; tam mult
quam possibil on devet evitar lassar tro long su fingres in li platil.

Li coclares, furcettes, platiles e glases penetrat in Occidente solmen
tre tard, venient de Italia, u ili hat esset inventet circa li XII-im
secul. Li coclar sembla esser plu ancian pro que li Romanos usat micri
lignin spatules por manjar.

In Francia li utensiles comensat esser usat solmen sub Louis XV
e in prim in li aristocratie.

// XXX NOTE: ci esset li marca original de págine -82-

// Li hábitus {{{2
=== Li hábitus

Por li conduida, li hábitus es plu important quam li maximes, pro que li
hábitu es un vivent maxime devenit instinct. Reformar su maximes have
null importantie, to es solmen mutar li titul del libre. Adopter nov
hábitus es mult plu important nam li vive es solmen un textura de
hábitus.

Omni beson apacea se e omni vicie agranda se per li satisfaction.

Secun li vis-punctu del felicie, li vive es ínsoluibil, nam it es
precismen nor max alt aspirationes quel impedi nos esser felici.

[.author]
(Ex «Amiel: Journal intime».)

(Image: Matre felici. Pictura de Marc Chagall.)

// XXX NOTE: ci esset li marca original de págine -83-

// Matre Dolorós {{{2
=== Matre Dolorós

Expression de Sra Noziéres quande on informat la que su filia Violette
esset condamnat al morte pro assassination de su patre. Violatte esset
ductet al crímine per li mal frequentationes e li manca de vigilantie de
su educatores.

// Qualmen studiar {{{2
=== Qualmen studiar

[.author]
de Nyssens

Durant li calid dies, studia tam mult quam possibil in líber aer, exter
vor hem; sempre prende un libre con vos. Spira profundmen durant li
intelectual labore.

Por que un letura merita esser fat, it deve augmentar nor conossenties o
aportar nov conceptiones; it deve alargar nor spíritu; it deve
augmentar nor valore e far nos plu bon.

Li hom quel specialisa se in un cert dominia, oblivia cultivar su altri
facultás; it deveni sempre plu exclusiv e íncapabil adaptar se a
categories de persones. Por exemple, li scientist quel consacra su tot
témpor al studie, finalmen atrofia su afectiv facultás til un gradu in
quel il deveni un foreno por li persones de quel li sociabilitá es
grand. Il ne plu comprende les e ili ne plu comprende le; omni afinitá
ha desaparit inter ili. Il ha isolat se de un parte del homan societé.

// Li potentie del suggestion {{{2
=== Li potentie del suggestion

Ante curt témpor li «London Medical Times» publicat li recension de un
curiosi experientie fat sur quar condamnates al morte.

On hat conservat li toales de lette in quel quar persones hat morit pro
cólera e on dat les al condamnates ma sin dir it a ili. Nequi de ili
devenit malad.

Plu tard on dat a ili nov toales diente les que to esset toales de
mortos pro cólera. Tri de ili morit de ti maladie.

// XXX NOTE: ci esset li marca original de págine -84-

// Ex li ombres {{{2
=== Ex li ombres

(Original articul por Cosmoglotta.)

It esset un bell die in li fine del estive; li sole brilliat con un
suav calore animant, quel semblat reflecter se in li vivaci pipiada del
avies, in li delicat odore del flores, e in mi propri sentida del joya
del vive.

Yo hat just atinget li sómmit de un micri coline e apoyat mi bicicle
contra li mur de un ponte de ferrovia quel stat sur li sómmit e yo
comensat regardar li circumjacent paisage.

Yo stat in li centre del carbon-region de Sud-Lancashire. Ye omni
lateres li campania variat de verd prates e yelb gran-agres, extendet se
undeante for, terminante in li nord e orient per montes queles aparet
blu in li lontanie.

On vell har posset descrir li paisage quam charmant si it ne vell esser
desfigurat nu ci, nu tá, del morn gris cumules de scorie del
carbon-minieras, de lor alt nigri chimenés e li magri súper-structuras,
queles, quasi li ossages de enorm gigantes, elevat se nigri súper
tranquil villages del mineros.

Quant ti morn min-pilones domina e superombra li vive del mineros, sol
ili save.

Yo pensat, quande yo observat ti villages e cités, pri li degradation e
povritá quel circumrepte in ti comunités, pri li indigentie e misere
causat del manca de labor, del economic crise e luctas industrial
conductet por protecter salaries ja tro bass.

Yo pensat pri li minero -- un fort hom ínofensiv, de quel li sol desir
es viver in pace e decentie; pallid pro que il deve passar li max bell
hores del die in li obscuritá del mine, isolat del rest del homanité,
obliviat til alcun terribil catastrofe presenta le ancor unvez avan
public regarda in li jurnales.

Yo pensat pri su impedit education, su sitie ye saventie, su sospirada
rupter li catenes queles liga le; fugir ex li strett profunditás del
miniera; emerser in ti ci bell munde de luce e cultura, e ocupar un
digni position inter su conciteanes.

Ma li povritá e domestic charges impedi li realisation de su reves, e su
desires al expansion per su self-sacrificie por li benessere de su
infantes. Su predominant obsession es que su filios ne mey esser
inglotit in li flanc del terre quam il self. Il incoragea les al studie,
avisa les pri li desesperantie de ocupationes sin scope, e renuncia a
modic luxus e modest plesuras por auxiliar su filios.

Anc apari me in li contemplation li marita del minero, quel deve
efortiar se, die pos die pri su deves a su genitura e su marito, vivent
sempre sub li ombre de calamitá, quel adia omni matine su marito con li
paroles «Garda te, reveni salv a me e al micres».

// XXX NOTE: ci esset li marca original de págine -85-

Tal es li homes ocupat che un del max important tamen max dangerós
industries del homanité. E quande on regarda li bell campanie maculat ci
e ta per hideós cumules e beant puteos quam si li Matre Terre jacet con
mill apert vúlneres in li péctores, on ne evoca questionar se esque li
precie quel on paya por ti nigri diamante ne es tro alt. Li númere de
accidentes mortal e non mortal inter li mineros es formidabilmen grand.
In Britannia durant sett annus, desde 1927 til 1934, 7839 mineros esset
mortat e vulnerat in minor accidentes. Li major desastres vell augmentar
ti númeres considerabilmen. Ho-témpore on urge pri augmentation de
salarie. E li britannic publica, impresset de recent desastres e habil
exposition pri li actual situation del mineros es plu simpatic quam jamá
al movement por amelioration de conditiones in un del principal
industries de Britannia.

[.author]
William Henthorne (Anglia).

// Li infantes es avigilat {{{2
=== Li infantes es avigilat

(Extraet del libre «Les plaisirs et les jeux», del famosi scritor
francés Duhamel.)

Indormit desde 19 cloccas, mi infantes chiripa ye li aurora. Mi sponsa e
yo strax pensa: «Quant agreabil vell esser li companie de ti micri
ángeles in li grand lette». Sovente li desir es tro fort, it expresse
se, e per un comun concordie, noi voca: Misse nos li micri ángeles.

Ili ariva, ángelic in veritá. Ili glissa se in lette: to es un favor,
ili ne ignora it. E ínmediatmen, li lucta comensa. Li micri ángeles es
micri savagi besties.

Ili raffa nor capilles, ili mette lor pedes in nor bocca, explora, per
lor fingres, nor oreles e nor narices, lansa nos energic colpes de pedes
al visage, cade pesantmen sur nor péctores e principalmen sur li stomac.
Ili amusa se luder ye die e nocte manipulante sin fatiga li electric
comutator; ili organisa campamentes sur li toales, combattes de
cap-cussines.

Si ili constructe naves, noi es li ocean; domes, noi es li suol;
trenes, noi es li via; usinas, noi es li materie; molines, noi es li
frument; machines por aplatar li lápides, noi es li lápides
naturalmen.

Li recompensa es debil. De témpor a témpor, noi besa un micri nuc; noi
caressa un ped, un brass, riscante li vive de nor ocul o de nor nase. Li
operation fini generalmen per un considerabil númere de contusiones e de
vúlneres, til quande noi, victet e battet, fugi abandonante li grand
lette al triumfant besties.

Li experientie es un duperíe. Deman, avigilat per nor yun infantes, noi
va ambi pensar: «Quant agreabil it vell esser in companie de nor micri
ángeles in li grand lette». Li desir cresce e finalmen expresse se. On
aporta nos li micri ángeles e… Ples releer li seque plu alt.

// XXX NOTE: ci esset li marca original de págine -86-

// Li translocation in li Alpes {{{2
=== Li translocation in li Alpes

[preface]
--
Henri Tanner, famosi sviss scritor habita nu in Genéve. In li sequent
raconta, il monstra un aspect del mores del habitantes in li montania de
Svissia, mores un poc rud, ínsensibil. In ti vive primitiv, li infantes
cresce un poc quam savagi animales.
--

Un die quande il cuidat su brutes, Alexis sentit que li dentes de su
furca scrappat li suol de su feniera e il constatat:

-- Li amasse de fen diminue. Yo es astonat ca yo ne va dever «moer»
plu alt.

Traductet in nor lingue, to significat que li fen mancat e que it
devenit urgent abandonar li «chalete» por installar se in un altri in
quel on vell trovar un nov provision. Li paisanes del valley Ormonts
possede talmen du o tri chaletes e, durant que li nives covri li
pasturages, ili transea de un al altri con lor vaccas, lor fémina e lor
infantes. Ti promenada es regulat per li altore del amasse de fen e per
li númere del besties a nutrir.

Alexis possedet tri vaccas e du vaccellos, e in decembre, just alcun
dies ante Cristfesta, it esset presc neplu fen in li feniera del chalete
de Mimont. Pro to, tot naturalmen, il decidet «remoer» vers su chalete
del Combalette u esset fen por quin mensus.

Il apertet il porta del stall, abassat su cap por passar e intrat in li
cocine. Flocs de nive, cadent in li imens apertura del camine, fuset in
li blu fum escapant del forn. Il grattat su cap. reaccendet su pip,
meditat durant deci-quin o duant minutes -- nam li témpor ne vale in li
montania -- poy il intrat in li chambre u su sponsa suet.

In ti chambre regnat un horribil odore. Li montaniero time li líber
atmosfere e pro que il ne lava se mult, li aer del chambre in quel on
dormi, on manja, on fuma, in quel on vive serrat omni die es notabilmen
malodorant. Tam plu que Alexis es li patre de sett púeres quel lava
solmen li punte de lor nase, quel aporta con ili li odores del stalle.
It eveni mem que li max micri, quel have solmen du annus, sordida su
culotte. Vu comprende do que li aer deveni nauseant.

Ma Alexis nequant ínquieta se pri to. Il prende un taburete, pensa, poy
anuncia:

-- Necessi moer deman.

Li fémina de Alexis, quel save per experientie li augmentation de labor
causat de un translocation, ne protesta. Ella va far lu necessi.

// XXX NOTE: ci esset li marca original de págine -87-

Li matine ha venit. Li púeres lude in li chambre. Ili lude ye un
«moagie». Li max alt, quel have 11 annus, es li patron. Li altres
representa li vaccas. Tande il cria: «Té, té, té» e li vaccas, sur
quar pedes, torna in ronde, circum li chambre. Li patre quel es iritat
per li bruida aperte li porta e cria.

-- Cessa ti comercie, tónnere!

Li infantes, ínmobilisat in lor lude, resta sur li loc, pensativ, un
fingre in lor nase.

Alexis ha preparat su cavalle quel agita su long caude. Sur li slitt, on
ha atachat un gross coffre in quel on ha amassat provisiones e
vestimentes. Anc it es un bux garnit de un cussin. To es por contener li
max micri, li Alois, quel ne vell posser avansar in li nive.

Alexis, quel ha butonat su veston pro li portafolie e li paper de
familie, sucusse ancor un vez li porta quel il ha just clave-cludet
solidmen. Li chalete es nu vacui. Neplu fen, neplu habitantes. Alexis
trae li cavalle per li bride e vi un specie de cortege quel mette se in
via: tri vaccas e du vaccellos pussat del fémina, un slitt quel secue
li cavalle, e detra, quam in li historie del micri Pollicon, un litanie
de pueraches quel seque con li oreles rubi e li nase tot frigid.

To es li Alexis quel «moe». Sur li via blanc, li nive es gelat. Un
vent glacial passa tra li charpes, glissa se sub li vestimentes. On
marcha rapidmen, nam li via es long. On moe pro li mancant fen e pro que
it existe de it ta plu lontan. E in li valley silentiosi, on audi
tintinar li cavalle. E tis quel avansa lor nase al fenestre vide sur li
via, li arca de Noe de Alexis quel forlassa Mimont por ear a
Combalette.

-- Vi, li Alexis moe.

On ha videt le e on save que il moe. To es li eveniment del die. E poy,
finalmen, on vide desaparir li cortege in quel esset tri vaccas, du
vaccellos, un cavalle, un slitt e li long familie de Alexis.

// XXX NOTE: li marca original de págine -88- esset in li sequent
// paragraf:

Ili arivat a Combalette circa tri cloccas e ja li sole sin fortie, quel
durant alcun minutes hat forat tra li nubes, desaparit in li blu ombres.
Por comensar on accendet li foy, ma almen du hores es necessi por
calidar li forn petrin. Alexis ha ductet li brutes in li stall,
descendet
li fen e frottat li cavalle. Poy on ha descargat li slitt e strax poy li
aqua ha fat su bruida in li café-potte.

Apen pos triant minutes, li vive ha reprendet su normal curs. On ha
mutat li chalete quam on vell passar de un chambre a un altri. Li stall
es ja tepid. On senti un bon odore de brulant abietes, de café e de
fromage. Tande on sedenta se circum li table e comensa manjar. It es un
plesura vider li infantes masticar li butrat pane. Ma subitmen on
constata que un tarte resta in excess.

Alexis regarda su púeres e questiona, su cultel ad-up:

-- Ma u es Constant?

Li fémina de Alexis regarda, conta, reconta e vide que ex su sett
infantes, un es absent: li Constant.

-- Drolli to, murmura li Alexis. U es li Constant?

Li púeres, quel ne ha remarcat que un de ili mancat, continua manjar.

-- Forsan, il ha restat in via.

-- Yo ne crede, di li matre, mi opinion es que il vell har vocat.

Alexis ea vider in li stall. Nequo. Il surti sur li galerie e voca.
Nequo. Tande, proque li nocte veni rapidmen, il ne plu posse tardar. Li
Alexis accende li lanterne, mette su cuniculin chap sur li cap e retorna
vers li ancian chalete, tra li obscuritá e tra li frigore.

// XXX NOTE: ci esset li marca original de págine -89-

Du hores plu tard, Alexis reveni lentimen, portant un gross pacca sur su
epol, pacca invelopat in un covriment de cavalle.

Li Constant ploracha. Il suffre pro li frigore, pro li fame.

-- Cessa plorar, di li patre, si ne yo posi te in li riverette.

Li fémina de Alexis, quel ha videt li lúmine sur li via, atende sur li
galerie del chalete, sin cessar tricotar.

Li Alexis ascende li scaliere, posi li infant.

-- U tu ha trovat le?

-- Il esset celat detra li forn de Mimont.

// Precocitá {{{2
=== Precocitá

To eveni in America.

-- Johnie, di un eminent financiero a su max yun filio, yo da vos un
dollar si vu spada li nov jardin de vor micri sestra.

-- To convene me, responde Johnie, ma yo peti vos dar me strax 25% de
ti summa; ne pro que yo dubita pri vor parol, ma pro que yo besona
les.

-- Quo vu vole dir, Johnie?

-- Li quarter (= quart de un dollar) quel vu va dar me, yo va interrar it
in li jardin, poy yo va reunir mi camarades e yo va dir les que un
pirate hat celat antey un tresor in ti loc. Quande un de ili va trovar
li quarter, ili omnes va spadar li tot jardin e pos to yo va reciver un
beneficie de 75% sin fatigar me. Ma it es ver…

-- Quo ancor?

-- Si yo self vell trovar li quarter, to vell dar a ili li sam ardore
por laborar e li afere vell aportar me ancor plu mult avantage!

// Li cerebre del fémina {{{2
=== Li cerebre del fémina

In su libre «Psicologie del fémina» li frances scientist Marion cita
li sequent amusant historie:

W{dot} Bischoff, li celebri professor in li Universitá de St-Petersburg
(Leningrad) publicat in 1872 un brochura anti-feminist contra «li
studie e li practica del medicina che li féminas». In it, il assertet
que li fémina esset ínapt por li superior studies pro que li féminin
cerebre es, secun su serchas, inferior a ti del mann e íncapabil de un
tam grand developament.

Quam scrupulosi scientist, Bischoff desirat confirmar su teorie per
factes. Il exiget per testament que su cerebre esset ponderat e dat quam
probabil resultate li pesa de 1350 gr. In execution de ti testament, li
cranie de Bischoff esset apertet e li encefale cuidosimen ponderat. Con
grand surprise, on constatat que li cerebre del sapient professor esset
inferior de 5 g al medial pesa del cerebre feminin! Li feministes
esset in grand joya.

// XXX NOTE: ci esset li marca original de págine -90-

// Consilies al negros pri education {{{2
=== Consilies al negros pri education

Ante poc témpor un explorator, sr. F. Grebert, publicat un libre
specialmen por li Africanos del tropical zone por docer les qualmen ili
deve educar lor infantes, evitante li erras quel il ha sovente constatat
durant su long vive passat inter ili. Li consilies quel da sr. Crebert
posse
esser anc preciosi por noi civilisates.

____

Pro li manca de higiene, pro alcun supersticies, venjanties, ignorantie,
etc. li mortalitá del nigri infantes es tro grand. Li genitores time
mult que lor infantes deveni malad. Pro to ili lassa les far quo ili
vole pro timore vider li infantes iritar se, o devenir malad, o vulnerar
se intentionalmen. E ti infantes deveni ver tirannos quel desprecia lor
genitores.

Li education comensa quande li infant es tot micri e trinca ancor li
lacte de su matre. Ne da le omnicos quo it demanda per su crias (por
exemple: que on prende le in su brasses durant li nocte). Plu tard ne
raconta, avan li infant, a altri persones, quant it es bell, inteligent,
fort, o altri coses quel forsan vu sol trova che it.

Ne di al infant que it es tro obstinat, que vu nequande successa esser
obedit de it! It tande va strax esser persuadet pri vor renunciation e
va mocar vos. Patre e matre, si vu discusse pri li infante e que vu
difere in vor opiniones, ne discusse e disputa avan it. Tace, o parla
pri to in un altri moment. Patre e matre, ples concordar. Si li patre da
un impera al infant, li matre ne deve contradir li patre, si ne li
infante ne va obedir e va serchar apoy che ti quel contradi. To crea
jalusie e colere. Sammen, si li matre impera al infant e si li infant
despecte li impera, li patre deve far obedir li infant.

Ne da al infant imperas quel it ne posse executer. E lassa it amusar
se tam mult quam it vole, ma ne ante har fat quo it deve e to it deve
har completmen finit e con cuida. E ti labor deve esser un plesura por
it. Incoragea it, monstra it que vu es content. Ne paya it quam si it es
un ovrero.

// XXX NOTE: ci esset li marca original de págine -91-

Ne oblivia luder e rider con li infante. Proportiona li punition al
culpa.

Ne puni severmen un inhabilitá e ne ride pri un nascent vicie. Si vu
da bon consilies al infante, ne oblivia que li infant vide esque vu self
seque ti consilies. Li sordid hom ne posse dir: Netta te. E li mentrero
ne posse postular del infant que it di li veritá.

Finalmen alcun regules por directer li infantes: Parlar poc ma
firmmen, per alt voce, ne tro rapid por esser comprendet. Comandar poc,
ma ne suportar desobedientie quande on ha comandat. Quande on puni, on
deve punir justmen e talmen que li infant memora it. Mult amar, ma ne
cader in ti fals bontá nominat «debilesse» quel trova sempre pretextes
por excusar li male. Li infant deve vider que on odia li male e que on
ama li peccator quel ameliora se.

____

// Japanesi education {{{2
=== Japanesi education

Li Japaneses ha conservat In general li cortesie de antey. Li politesse
manifesta se per respectosi e prolongat salutationes: stante, on
inclina se tre bass, fante un specie de inspiration quel expresse li
deferentie; sedent o genuflexent sur un cussine, on aplata se sur li
suol.

Li politesse directe se mem a privilegiat coses. In li albergo, por
exemple, on di al servitora: Ples benevoler dar me un poc honorabil ris
o honorabil té. Li féminas di mem honorabil tartes.

In Occidente, li membres de un sam familie besa se e inbrassa se avan
altri persones sin alcun honta. Al Orientales ti manifestationes de
tendresse sembla ínutil e mem irespectosi. In Japan, un patre ama su
infant, ma il opine que on deve esser firm con le; il ne inbrassa le
pro timore que tro mult caresses debilisa le. Un matre posse monstrar se
plu tendri por su infante, ma ti tendresse ne cresce til inbrassar le.

Li Japaneses considera lor propri parentes quam un parte de ili quande
ili parla pri ili a altri persones. Pro to li extranos es stupefat audir
parlar, pro modestie: «Mi stupid patre, mi rustic sponsa, mi absurd
filio». Ma por li Japaneses, ti expressiones ne es plu strangi quam li
habitual «vor humil servitor», expression del Occidentales parlant pri
se self.

In Japan, on considera quam un deve monstrar al altres, principalmen al
parentes, al amicos, un amabil e graciós visage mem quande on es trist.
It ne es polit manifestar su chagrine, su colere. Un Japanese posse
subrider anunciante li morte de un car parent: il impedi per to su
amicos sentir un tro vivid chagrine; poy il abandona se a su dolore, ma
solmen in li solitá, quande il es cert que su lácrimes ne va diminuer li
joya quel li altres senti in viver.

In Japan, li max bell elegantie es suffrer subridente.

[.author]
(Ex «L'écolier romand».)

// XXX NOTE: ci esset li marca original de págine -92-

// Li timid infante {{{2
=== Li timid infante

Li «Daily Express» publica li sequent studie pri li timiditá che li
infantes.

«Null infante nasce timid.» Til li etá de un annu, un san bebé es li
ente max natural e max felici del munde. Si alquo gena le, it cria. Si
it es fatigat, it dormi. In omni ti manifestationes de vive, it totmen
ne cuida pri su circumage.

Poy su genitores interveni e vole far órdine in omni to. Ili vole que it
manja e dormi ye fix clocca, que it frena su desires, etc. Si ili
procede gradualmen e con dulcitá, null damage. Si ili acte bruscmen, li
infant revolta se, colera pri omnicos, o deveni timid.

Max sovente, ti timiditá es temporari, e manifesta se circum li etá de
du annus, quande li infant comensa explorar li micri munde in quel it
vive. Tande it deveni que li max conscientiosi genitores fa un grossieri
erra. Desirante protecter lor infante contra omni dangeres e obtener que
it deveni un ente adorat e admirat, ili interveni ye chascun moment.
Chascun vez quande it acte conformmen a su natura robust, normal, on
vole inculcar le li idés de adultes pri li maniere in quel un infante
bon educat deve conduir se. E nu comensa un lucta inter li infante, quel
defende su natura e li genitores, quel vole plastar it. Forsan li
genitores es victoriosi: tande lor infante es íncert pri li munde
circumant quel it senti plen de exigenties contraditori. Omni su natural
instinctes de aventuras, de joya es mortat per ti artificial desira
esser aprobat del adultes.

It existe un sol remedie a ti timiditá, it es li companie de altri
infantes, ma sin li presentie o intervention de adultes. Plu un infante
possede personalitá, inteligentie e imagination, plu it es inclinat
dissimular se quande it ne es comprendet. Pro to, it senti se plu líber
inter extranos índiferent por su atitude quam avan genitores e amicos
quel controla it. Solmen tande su ver natura florea.

// Li homan memorie {{{2
=== Li homan memorie

Un german scientist ha recentmen studiat li capacitá del homan memorie.
It ha trovat que un infante conosse circa 500 paroles, un adult 20.000.
On ha constatat exceptional casus quam ti de professor Osa Gray quel
memora li nómines de 25.000 plantes. Alcun Hindustanes posse recitar sin
halta li verses del Rig Veda. Li Chineses e alcun chefes del tribes
polinesian have un memorie ne minu extraordinari. Che li musicos, on
save que multes de ili posse luder durant un tot die diferent pezzes sin
scrit musica.

// XXX NOTE: ci esset li marca original de págine -93-

// Li arte esser ava {{{2
=== Li arte esser ava

(Consilies de un ava al altri avas)

Ti arte ne es facil. Generalmen, noi servi quam auxiliatores de nor
filias o bel-filias, ma sovente in ti rol noi pecca per to quo on nomina:
li ínoportun intervention.

Li genitores besona lor tot libertá por successar in lor tache de
educatores. Nor propri tache es auxiliar les, mem si, in nor opinion, it
sembla nos que noi vell far plu bon in vice de ili.

Quande li genitores es obligat punir, noi deve in prim convicter li
infantes pri li necessitá de ti punition. Noi ne deve intervenir por far
supresser ti punition, mem si ti punition sembla nos tro sever. Nul
intervention, principalmen ne avan li infantes, nam to vell moralmen
obligar li genitores ceder e vell diminuer lor autoritá e lor prestigie.
Si noi ne aproba li acte de yun sponses, noi mey serchar comprender les
con humilitá. E si noi ne comprende, noi mey tacer.

Altri obstacul a evitar: li partialitá, particulari tendresse,
justificat o no, por un micri infante quel on prefere a su fratres o
sestras. Yo save bon que it es nos desfacil ne haver un sentiment plu
fort por un inter omnes. Ma ples atenter: nor ne deve manifestar ti
preferentie. Ante omnicos, noi mey esser just. Li ínjustitás causa
sovente inter fratres e sestras rivalitás quel dura lor tot vive. Ne
excusa vos diente: Ti infante es yun, to ne importa; omnicos es
important por li infantes. Li partialitá posse mortar li afection e li
confide.

Li susceptibilitá es un feminin defecte e specialmen un defecte de ava.
It causa malessere in li relationes familial. Quo es in li fund de ti
defecte? Personal pretension, egoisme. Esque noi ya ne deveni in li old
etá, exigent e desfacil? Li avas susceptibil es un torment e on
alontana se de ellas.

Noi mey ne postular tro mult manifestationes de tendresse.

Noi mey profitar li familial reuniones, quel eveni habitualmen che li
avos, por cementar li desfacilitás, quel posse nascer inter li membres
del sam familie e crear un atmosfere de joya. E pro que li infantes ama
mult li ver histories, noi mey racontar les li ancian cronica del
families, li vive del avos desaparit por talmen ligar lu passat a lu
present. Noi mey devenir li historianas del familie, sin negliger tamen
adaptar nos al actual progress. Por li yunes, noi es certmen «ti povri
ava», un persone quel comprende necos al modern vive.

[.author]
Seniora G. Jean Camus, secun li revúe «Education».

// Paroles de infantes {{{2
=== Paroles de infantes

Pos li diné, li invitates intra in li salon e li mamá de Bebé es petit
luder sur piano.

Li pezze finit, li invitates aplaude con entusiasme, e naturalmen li yun
fémina es obligat recomensar, quo ella fa con amabilitá.

Quande ella ha finit, Bebé aproxima se a ella e questiona:

-- Pro quo on obligat te recomensar, mamá, tu ya hat bon savet tu
lecion?

// XXX NOTE: ci esset li marca original de págine -94-

// Jaroslav Podobsky {{{2
=== Jaroslav Podobsky

// XXX TODO: Image.

Noi es felici presentar ti li portrete de nor colaborator tchecoslovac,
Sr. Podobsky, professor e litterator. Sr. Podobsky ha publicat ho-annu
li unesim libre de poesies in Occidental «Li astres del verne».

// Pro quo? {{{2
=== Pro quo?

Pro quo un matre clarvident, quel bon constata li defectes de su
infante, ne tolera que un altri person mey dir les a ella.

Pro quo li bebés save plorar long ante saver rider? Esque to es un
simbol, un advertiment?

Pro quo tam mult homes denigra li mestiere per quel ili vive e
desconsilia a lor filies adopter it?

[.author]
J{dot} Peitrequin

// Curt amore {{{2
=== Curt amore

(Original poema in Occidental)

[verse]
____

Un yuno, un flicca se ha incontrat,
-- Hat sentit solitá quam enoy e dolore --
Ili ha se prendet e se ha inbrassat,
Ha ludet por un témpor li lude Amore.

Ha tendrimen, con sentiment, conversat,
Aprendet it ex mani amore-roman --
Ha se alternantmen besat e vexat,
Nu se plu proxim e nu plu lontan.

Ha tristmen sedent in comun meditat:
-- Ha in funde savet ni necos con se far --
Decidet se in fine a reseparar,
E poy ha unaltru bentost obliviat.
____

Ilmari Federn

// XXX NOTE: ci esset li marca original de págine -95-

