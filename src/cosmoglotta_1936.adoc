= Cosmoglotta 1936
:revdate: 2023-04-10
:docdescription: Omni numerós publicat in 1936 \
del oficial organe del lingue international Occidental/Interlingue.
include::common_attributes.adoc[]

// This file is part of project Cosmoglotta (http://ne.alinome.net)
// by Marcos Cruz (programandala.net).
//
// This file is in AsciiDoc format (http//asciidoctor.org).
//
// Last modified 20230411T0821+0200.

include::about_this_book.adoc[]

// Cosmoglotta B 5 (1936-01/03) {{{1
== Cosmoglotta B 5 (1936-01/03)

COSMOGLOTTA-INFORMATIONES

// XXX TODO: Confirmar/Consultar, pro quo li numeration changea se
// del anteyan «Numeró 4» a ti-ci «Numeró 1 (5)»:

Numeró 1 (5)    Januar-Februar-Marte 1936

Apari durant chascun trimestre quam suplement a Cosmoglotta printat

Redaction e Administration: INSTITUTE OCCIDENTAL, CHAPELLE (Vaud),
Svissia

Precie de abonnament, junt con Cosmoglotta, por 1936: Fr. 3,50 sviss

// Nov tarde… {{{2
=== Nov tarde…

Pro li sam motive invocat in li ultim numeró de Cosmoglotta-Informationes 1935, noi
apari ancor con un cert tarde. Si necos impedi nos (noi ne ya posse
saver quel urgent Occidental-labores atende nos!) noi espera far aparir li nr.
2 in junio. Noi mult regreta ne posser junter li abundant textus pri
«Ex altri campes» quel have un grand interesse por nos
Occidentalistes, por ex. li translocation de Genève a London de U.E.A.,
li max grand organisation esperantistic, li textus del Occidental-Bulletin de
Tchecoslovakia quel contene in su numeró de may interessantissim
articules e mult altri altmen suggestiv informationes.

NOI PETI omni propagatores o letores SEMPRE INFORMAR NOS pri omnicos
interessant nor movement. Mem curt articules va esser benevenit. Chascun
coidealist desira conosser quo fa li altris!

ifdef::original-tocs[]

// Contenete {{{2
=== Contenete

Noi specialmen recomanda al atention de nor letores li sequent
articules:

1. Ortografic questiones
2. OCCIDENTAL-UNION e OCCIDENTAL-ACADEMIE
3. Li cronica e specialmen quo concerne APIS e un Occidental-gazette,
   sub TCHECOSLOVAKIA
4. Lass nos colaborar!
5. Li Occidental-insigne

endif::original-tocs[]

// Nor nov prospecte {{{2
=== Nor nov prospecte

Li nov prospecte quel vu trova junt con li present numeró de
Cosmoglotta-Informationes ja havet un grand successe. Quáncam it ne
esset anunciat ni in Cosmoglotta ni in Cosmoglotta-Informationes it esset tant bon
acceptet que nor edition de 2{nbsp}000 ex. ja es exhaustet pos apen 1 1/2
mensus. Un duesim edition de 5{nbsp}000 ex. va esser fat ti proxim dies.

Quel scope have ti prospecte? To es dar a omni propagatores de nor
lingue un medie tant complet quam possibil in comod forme. It posse
esser utilisat in omni landes del munde. To vell esser anc un modelle
por editiones in national lingues. Noi recomanda INCLUDER IT IN OMNI
CORESPONDENTIES.

Precie: 10 ex. gratuit. Chascun exemplare in plu custa Fr. 0,02 sviss.
Ples strax comendar vor stock, nam li propaganda por Occidental ne posse
atender!

PROPAGANDA-MATERIALE. Noi memora que noi invia *strax* omni materiale
de propaganda in francés, german, anglés, hispan, italian e ancian
numerós de Cosmoglotta a omni propagatores quel desira it.

// XXX NOTE: ci esset li marca original de págine -1-

// Apostrofat lítteres {{{2
=== Apostrofat lítteres

In Cosmoglotta nr. 106, noi informat nor letores que por vicear li
apostrofe in li 10 paroles restant 4 membres del Academie proposit usar
li líttere y o li tilde. Per circulare del 15.2.36, sr. de Wahl informa
que li y quam substitution por li apostrofe es acceptet. Ti pri li tilde
resta in experimentation.

// Ortografic questiones {{{2
=== Ortografic questiones

In li ultim numeró de Cosmoglotta-Informationes li letores ha trovat un
proposition de regularisation de nor ortografie. Nor coidealistes desira
un clarmen exposit regul por posser sequer it. Durant li unesim témpores
del evolution de nor lingue noi in general tendet conservar plu-minu li
historic ortografie usat in ADF e basat sur L. To esset natural proque
nor unesim propagatores esset persones con linguistic conossenties e
erudition. Ma con li plu grand expansion veni a nos plu e plu elementes
quel ne possede suficent lingual conossenties e queles pro to sovente ne
save ca in ti o altri casu usar un o du consonantes, p. ex.: appetit e
aperitiv o apetit e apperitiv; esque aggravar e agreabil, o agravar e
aggreabil, etc.

Li fact es que anc li conossores del indicat grand lingues ne va sempre
saver qualmen scrir, proque li divers lingues seque divers vias, p.ex. F
adresse ma A address, F comité A committee, F colonne ma colonel, A
excel ma excellent, F. appeler ma appellation, etc.

// XXX TODO: pednote pri pronunciation de «rr» in hispan:

Ancor plu caotic es li scrition si noi junte li altri lingues. Ci li
lingue H ha presc eliminat omni duplic consonantes ma conservat li «rr».
In contrari li lingue I reduplica un enorm númere de consonantes mem
contra li etimologie, p.ex. accademia, immagine, ammiraglio,
abbandonare, Affrico, etc., etc. ma sovente just contrarimen al usantie
del altri lingues scri solmen un consonant u li altri scri du p.ex.
colezione (de L. collatio), comandare, comenzare, cominciare, comune (ma
immune), conestabile, etc., u in AF on scri commande, commencer, commun,
connétable. Anc in li lingue self on posse vider discrepanties, p.ex.
difrenare apu affrenare e difforme; disgranare, disgrassare, disgrato,
etc. apu digression, digrossare, etc. amezzare apu ammassare (F.
amasser), instabile apu istituto, istrumento e mem suddelegato e
suddividere. I scri abbonare F abonner. Specialmen desfacil es sempre li
assimilation del prefixes, pri quel on ne posse dar simplic e clar
regules mem in L. do ancor plu desfacil in li modern lingues. Qui
interessa se pri ti question mey leer mi detalliat exposition in
Cosmoglotta 1929 Nr. 64 e 66, pag. 155 e 196, ancor recivibil in nor
Centrale in Chapelle.

Ma lu desconcentrant nu es ancor que li modern lingues anc ne seque ti
complicat regules de assimilation. In F. p.ex. apu dilacérer,
dilatation, diluvial, etc. on have dislocation, apu digérer, digression
-- disgrâce, disgregation, apu exclamation, excuser, etc. --
écoueurer, écorner, apu exterminer, etc. etc. On vide un cáos complet.

Li erudito senti se sublim, ma li minu instructet es inbarrassat e
suffre de complexes de minuvaloritá.

On ne posse expugnar un terren solmen per un stab de oficeros, on deve
haver anc li masses del infanterie, ma ti posse acter solmen secun scrit
regulamentes del militari órdine, e junt, e ne secun plesur o idé de
chascun singul. To vell totalmen desconcentrar les. Pro to noi deve
haver cert simplic e clar regules por li ortografie a sequer, quel da al
ordinari hom li certitá scrir corectmen, anc sin conosser AFD e L! Li
scientistes e erudites posse sempre usar li historic ortografie sin que
on va timer que ili va haver complexes de minu-valore pro lor
conservatisme.

Un tal passu es motivat anc per li general tendentie del lingues a
regularisation e simplification in omni directiones, e certmen va esser
li evolution anc che nos.

// XXX NOTE: li marca original de págine -2- esset in li sequent
// paragraf:

Por tamen ne cluder li portas detra se, it es bon in li lexicos indicar
ancor anc li historic forme del grand lingues per duplic consonante de
quel li un in parenteses. P. ex. a(portar), co(m)munist, i(r)rational,
e(f)fortiar, a(g)gressiv etc., quam sempre permisset. Ma certmen it es
desirabil ne mixter ambi ortografies in li sam articul o libre.

Por vider li efecte practic del proposit nov ortografie, Cosmoglotta va
usar it durant quelc témpor. Li coidealistes es petit sequer li
evolution, provar it de omni láteres e comunicar lor opinion al autor de
Occidental (Eha 10, TALLINN, Estonia). Naturalmen yo ne posse responder a omni
corespondentes, ni intrar con ili in discussion privat. Ma li Academie e
Celia va tractar li question e poy decider li via a sequer.   E. de
Wahl.

// Occidental-Union {{{2
=== Occidental-Union

____
OCCIDENTAL-UNION, Pres. Dr. H. Homolka +
Heiligenstaedter Str. 233a, WIEN XIX/2

Wien, li 20 marte 1936.

Circulari lettre al Plenum e al Senate del Occidental-Union.

Objecte: Demission de sr. Ing. Pigal.

Tre estimat coidealist,

Sr. Ing. Pigal, post multannual assidui activitá in divers functiones
del Occidental-movement, ha declarat su demission quam director del
Central-Oficie, pro que li extension de su professional obligationes e
su labores de redactor de un jurnale impedi le mantener su mentionat
oficie.

It es ínpossibil apreciar per poc paroles omni merites queles nor amic
Pigal ha savet aquisiter durant li long annus in queles il ha dedicat su
entusiasme e su forties al developation del lingue Occidental e al
administration del Occidental-movement.

Quo il ha perlaborat in su qualitá de coautor e editor del grand ovre
«Occidental, die Weltsprache», redactor de Cosmoglotta durant 1927 til
1930, creator del excellent Occidental-stenografie «Panscrit» (1928),
secretario del Occidental-Academie durant 6 annus, director del
Central-Oficie durant circa 10 annus, etc, etc. va junter su nómin
ínobliviabilmen al histories del lingue Occidental.

Noi regreta vermen li decision de sr. Ing. Pigal, ma noi deve respectar
it, pro que su motives es tre grav. E noi mersia nor prominent
coidealist cordialissim pro omni su servicies rendit in mult annus a nor
organisation, ne sin esperar que il va bentost retrovenir por ocupar
denov un ductori rang in nor moventie.

Por li Senat del Occidental-Union,    Dr. Hans Homolka.
____

// Election {{{3
==== Election

Per circulare del 20 marte 1936, esset proposit al votation
del Plenum e del Senate sr. Lagnel, quam nov director del
Central-Oficie. Per comunication de Dr. H. Homolka, li votantes (7
membres del Plenum, 16 membres del Senate) ha acceptet sr. Lagnel ye li
unanimitá del voces.

// Central-oficie {{{3
==== Central-oficie

Car coidealistes,

Quam successor de nor experimentat, qualificat e devoet coidealist sr.
Ing. E. Pigal, quel yo ci mersia calidmen pro li imens labor fat por nor
movement, yo ne cela me quant es desfacil prender in manu li direction
del Central-Oficie. Li emoent unanimitá del voces del Plenum e del
Senate tamen va dar me nov forties por plenar mi tache in li límites del
possibilitás e del auxilie quel yo va reciver. Yo anc espera ne decepter
per mi labor li fide quel omnes dat me.

Ye ti ocasion, yo permisse demandar a omnis con insistentie benevoler
facilitar mi labor per sempre responder e precipue responder rapidmen al
lettres, questiones, circulares del Central-Oficie. In casu u vu ne
posse responder strax completmen, ples informar nos quande vor definitiv
response va arivar.

Conform al statutes, li nov adresse es:

OCCIDENTAL-UNION (Central-Oficie), CHAPELLE (Vaud), Svissia.

In li proxim circulares al Plenum e al Senate divers urgent problemas va
esser tractat pri queles va raportar li nr. 2/1936 de
Cosmoglotta-Informationes.

// XXX NOTE: li marca original de págine -3- esset in li sequent
// paragraf:

Un aproximativ budgete ha esset etablisset por li annu 1936. It eleva se
ye Fr. 150.— sviss. In singul numeró de Cosmoglotta-Informationes noi va dar un resuma
del situation financiari del Union. Talmen nor membres e coidealistes va
sempre posser judicar pri li besones de nor central organisation… Ili
anc va posser contribuer, secun lor possibilitás, a equilibrar li
contos!

Do, in fine, yo espera que per li colaboration e li perseverantie de
omnes (li riverettes fa li grand fluvies) li difusion de nor bell lingue
va devenir sempre ínresistibil in omni landes e in omni dominias del
homan saventie.

Al labor! Ad avan por li successe e li victorie!

[.author]
Vor tot devoet, Fred Lagnel.

// Occidental-Academie {{{2
=== Occidental-Academie

Por vicear sr. Ing. E. Pigal quel devet renunciar ti function pro manca
de témpor, li Academie jus nominat sr. Ilmari Federn quam secretario.
Noi mult joya pri ti nomination, nam pro su debordant activitá, su
excellent metodes de labor, su celeritá in li corespondentie, noi es
cert que li labores del Academie va avansar con li tot rapiditá
desirabil.

[.author]
fl.

// Li Academie labora por vos! {{{3
==== Li Academie labora por vos!

Sub li presidentie de sr. de Wahl, li Occidental-Academie continualmen
labora por Vos: It cuida li corectitá de manuales, li edition de
directiv lexicos e vocabulariums, it solue problemas, decide dúbitas e
responde a lingual questiones.

In li Occidental-Academie incorpora e manifesta se li volentie del
lingual spíritu de Occidental.

Por acter, li spíritu servi se del córpor -- por functionar, li Academie
deve emisser circulares e cuidar li continui contacte del academicos. Li
córpor deve manjar -- li Academie besona medies por compensar su
expenses.

Li annual budgete del Academie ha esset evaluat al modest summa de 50
francs sviss. Ti deve esser atinget.

Li Academie labora gratuitmen por vos; nam secun li statutes it ne
recive revenues regulari. Ma li expenses por portes, duplication,
matricies, papere, etc. ne paya se self, e it vell esser ínjust imposir
al Academicos payar self li academial expenses, ultra que ili ja da lor
intensiv scientific labore.

Li statutes indica que li revenues del Academie consiste ex li taxes del
exámines e spontan subventiones.

Noi peti cordialmen omni coidealistes quel posse, inviar un litt
subvention por li Academie sive al Institute Occidental in Chapelle
(postchec-contos: Svissia II.1969; London S.B.D. 18{nbsp}363; Paris 1765{nbsp}46;
Berlin 1683{nbsp}36; Bruxelles 3504{nbsp}45) sive al Occidental-Information
Copenhag (postgiroconto 269{nbsp}72). Ples indicar sur li cupon de vor
mandate «Por li Academie». Omni contributiones va, con cordial
anticipat mersí, esser quittat in Cosmoglotta-Informationes.

Membres de CELIA posse abonnar li circulares del Academie por li precie
de sviss Fr. 2.— por 10 successiv exemplares, che li sam oficies.

[.author]
--
Fred Lagnel +
Direction del Occidental-Union.

Ilmari Federn +
Secretario del Academie.
--

// Subventiones recivet {{{2
=== Subventiones recivet

// XXX FIXED: Li data original ha esset combinate e tabelisat por
// claritá.

// XXX FIXME: Li alineamen del columnes es perdit in EPUB med
// DocBook.

[cols=«<,<,>,>»]
|===
| Por                 | De                            | Dan krones | Sv. Fr.

| Occidental-Academie | Sres Berger e Lagnel          |       8.72 |
| Occidental-Academie | De Köbenhavns Occidental-Club |        5.— |
|                     |                               |      13.72 | =  9.—
| Occidental-Academie | Sr. E. de Wahl, Tallinn       |            |    5.—
| Occidental-Union    | Sr. Anonim                    |            |   10.—
|===

// XXX NOTE: li marca original de págine -4- esset in li sequent
// paragraf:

// Cronica {{{2
=== Cronica

// Anglia {{{3
==== Anglia

Sres. Beer e Henthorne informa nos que ili prepara un brochura
«The WOrld language for Workers». Ili vell esser felici reciver
materiale e argumentes demonstrant que li lingue anglés ne posse luder
li rol de lingue international vice un lingue extraet del lingue
national quam Occidental. Noi fa memorar que Cosmoglotta nr. 100, sub li
titul «Illogism» ha ja exposit li rasones quel impedi li adoption
general de un lingue national. -- Li clave Occidental-anglés composit
de sres Federn, Haislund e Kemp es nu in printation. Li formate previdet
(148 x 210 mm) ha esset changeat in
formate 105 x 148 mm quel va esser plu manuabil e tascabil.
Comprensibilmen li númere de págines va esser duplicat. Li precie es Fr.
0,60 sviss. Ples inviar li cedule de subscrition adjuntet in li
precedent numeró de Cosmoglotta-Informationes.

-- Noi just recivet li information secun quel li Occidental-anglés
organisation esset transformat sub li nómine de «The British Occidental
Society». on. secretario es: sr. H.D. Akerman, 12 Ollerton Road, New
Southgate, LONDON N. 11.

// Austria {{{3
==== Austria

Lunedí, li 20 januar 1936, li «Weltorden der Freunde
Oesterreiche» (International Órden del Amicos de Austria) in Wien
arangeat un public discurse de nor coidealist Karl Janotta pri li tema
«Li momentan utilitá de un scientific international lingue». Li
discursero monstrat, que li aprension de un scientific lingue, quam por
exemple Occidental in li historic ortografie, have li grand avantage dar
al adepte li clave al grand lingues west-europan. Per li anteriori
studie de un scientific interlingue mult monoglottes es incorageat
aprender poy anc altri foren lingues. Consiliar al non erudites e
orientales aprender un lingue con formes quam «internaciigo
faraonidino», etc. (invice del form internationalisation, filia de
farao) to vell esser un nínjustificabil forviation. In li tre
interessant discussion omni non-esperantistes aprobat Occidental. Dr.
Hubert Bauer, li presidente del órden, demonstrat que lingues latin,
italian, francesi, anglesi e mem german postula un international form
«occasion» e ne «okazo» de Esperanto, ma anc ne «ocasion», quel
anc vell esser un ruption del millenniari tradition. Li present
esperantistes ne posset presentar un sol efectiv contra-argument, solmen
un esperantista assertet, que just li grand naturalitá de Occidental es
un impediment por li introduction de Occidental, nam it significa ya un
desafacilation; ma li auditoria ne aprobat ti opinion. In fine senior
Janotta anunciat que on va arangear un curs de Esperanto por li
Occidentalistes queles ne save Esperanto. Li esperantistes mey imitar ti
exemple pri Occidental.    K.J.

-- Mercurdí, li 22 januar sr. Karl Janotta parlat in Café MELLER, Wien
VII, Kaiserstrasse 56, pri li sense e signification del 1. Austrian
Occidental Conferentie. Li orator demonstrat in excellent maniere li
grand propagandistic e organisatoric valenties de ti reunion e li grand
interesse quel li publicum ja monstra por ti arangeament. In li
discussion esset expresset unanimmen li opinion, que to es li just via
sur quel marcha li Club Progress.    K.J.

Li serie del discurses in li Societé Progress, iniciat per ti ci supra,
havet su continuation mercurdí 29 januar 1936. Ing. Richard Hartmann
developat avan un interessant auditoria su idés pri un tecnical
vocabularium in 25 lingues. Il monstrat un specimen de un tal
cartoteca-folie con un rubrica anc in Occidental ultra li principal
lingues modern. Ing. Hartmann opine, que it es suficent usar in li
international tecnica un quasi «code»-sistema del tecnical notiones e
términos quel deve esser fixat del comités por normation. In tal maniere
on va haver quam resultate expressiones tre simil o identic a
Occidental, quel lingue es secun li discursero li sol quel on posse
seriosimen considerar quam medie de international comunication. Pos ti
discurse pluri prominent occidentalistes, quam p.ex. Dr. Homolka e sr.
Janotta prendet parti in li discussion.

// XXX NOTE: li marca original de págine -5- esset in li sequent
// paragraf:

Li 5 februar sr. Karl Janotta dat in li sam club li resumé de un
tractate de Ing. Pigal pri li «Decimal Classification de Dewey e li
lingue international». Ti sistema creat por li ordination de colectiones (specialmen
por bibliotecas) sta basat sur li categories e subcategories del
notiones marcat per ciffres de 0 til 9 e 00 til 99 e talmen plu. Malgré
su evident ínlogicitá volent suposir in omni casus just deci equivalent
notiones de un categorie, ti sistema por practic classification de
libres e altri productes mental, es acceptat in presente ja de mult
grand institutiones. -- In li sequent debatte pluri auditores, inter les
Ing. Hartmann e Dr. Homolka, fat remarcas al tema. On dit inter altri
coses, que durant li progressent diferentiation de mult branches del
save, por ex. li tecnica, un special notion (quam «audionlampe»)
recive un ínpracticabil long númere. E ti ínconvenientie augmenta sempre
plu in specialmen developat dominias del scientie. Tamen on trovat til
nu null plu bon sistema e on deve resignar, que omni homan ovre es
ínperfect. -- De discurs a discurs augmenta li númere del assistentes.
E.K.M.

-- Noi recivet ja li 3-im programma pri curses e conferenties dat o a
dar per li Occidental-Club Progress (Hebragasse r/III/12, WIEN) del 22
april til li 24 junio in Café Meller. Li 28 april, 13 may, 27 may, 10
junio eveni «Conversation e traduction in Occidental». Li 23 e 29
april evenit li 3-im e 4-im hore de Esperanto por Occidentalistes. 22
april: «Für den Erdball, gegen die Kontinente»; 6 may Verbeabend, K.
Janotta: «Di Sprachlehre der Weltsprache Occidental in 1 Stunde»; 20
may: E. Moess: «Ungarisch und die Weltsprachenfrage»; 3 junio: Dr. H.
Homolka: «Wahrheit und Irrtum in der Weltsprachenfrage»; 11 junio:
Occidental-promenade tra Wienerwald; 17 junio: «Die wissenschaftliche
Nomenklatur in der Chemie»; 24 junio: Final reunion ante li vacanties
con divers representationes.

Red.: Por monstrar que Occidental ja es difuset in mult landes, noi peti
omni coidealistes inviar lettres o simplicmen postcartes (si possibil
ilustrat) de salutation al: Occidental-Club Progress, Hebragasse
9/III/12, WIEN

// Francia {{{3
==== Francia

Aparit li nr. 3 de CLASS-COMBATTE, trimestral Bulletin de
Association Proletari interlinguistic. Scrit tot in Occidental. Red.: G.
Poujet, inst. ISLES s/Suippe (Marne), Francia, che quel on posse obtener
gratuitmen informationes pri li A.P.I.

-- Sr. W. Gilbert (Angers) scri nos: Ye li nov annu-festa, yo havet
ocasion cantar «Li canzon del botmann sur li Volga» e racontar «Li
cicade e li formica» in Occidental. Inter li auditores esset un russo e
un franceso; ti ultim in comensa defendet Esperanto e semblat sceptic
pri nor lingue. Ma pos li audition, omnes esset completmen entusiasmat.
Li esperantist (o plu exactmen un simpatisante) aconosset li superioritá
de Occidental e petit informationes. Concernent li russo e su sponsa,
ili acompaniat me in russ e fat me recomensar plur vezes, e ili esset
totalmen entusiasmat del bell pronunciation e excellent ritme e
accentuation. Mey chascun coidealist acter sammen; it es forsan un max
bon medie de propaganda. Ma noi desira canzones tre conosset. Por
exemple, traductiones de «O sole mio», «Le pays du sourire»,
«Manon», e populari canzones.

Pri li redaction de Cosmoglotta, yo personalmen desira vider in chascun
numeró 2 págines interlinguistic contra Esperanto e Ido, con curt notas
pri chascun nov projecte de lingue international.

Selecter un textu in Occidental, su traduction in Esperanto, francés,
italian, hispan, anglés, german, sved, russ, e indicar li paroles
occidentalic e esperantic comprensibil directmen o índirectmen in li
national lingues. To vell esser fat 1 o 2 vezes chascun annu. To ne vell
impedir un special nr. pri interlinguistica chascun annu.

// Germania {{{3
==== Germania

Li «German Occidental Federation», quam altri german
interlinguistic uniones, ha liquidat se secun un decret del sr.
Substitut interdictent a omni national-socialisticmen organisatores li
apartenentie a tal federationes. Li ex-president e liquidator del GOF da
informationes anc in futur e li majorité del german coidealistes es pret
a corespondentie. Adresse: Johannes Quensel, Günthersleben über Gotha.

Noi espera posser dar plu ampli detallies plu tard.

-- Noi recivet li sequent epistul public: «Adiaŭo al la
esperantistaro!»:

____
Karaj samideanoj!

// XXX NOTE: li marca original de págine -6- esset in li sequent
// paragraf:

Ankoraŭ mi estis novulo en viaj vicoj, sed tamen vere amis nian karan
lingvon Esperanto. Mi estis fiera povi kunbatali por granda idea kaj por
Esperanto kiel bela idealo. Sed baldaŭ mi devis sperti, ke Esperanto ne
estas la finrezulto de lingvo internacia kaj natura laŭ lingva
vidpunkto. Tio ne devas esti riproĉo kontraŭ la majstro d-ro Samenhof,
male -- li oferis la plej bonan al la homaro. Domaĝe lia verko ne estas
tute kompleta kaj pro tio mi aliĝas -- post kiam mi nun estas profunde
studinta li problemon -- al Occidental, sistemo neplibonigebla
laŭinternacie, {equals} nature kaj {equals} regule. Rigardu min ne malamiko! Mi
adiaŭas amikece kaj, tamen deziras
«revidon» -- jes, revidon en la vicoj de l' batalantoj de la lingvo
internacia de estonteco «Occidental».

Rab. K. Walter Râdler,
la 13.4.1936.

Grünberg Schl.,
Lindenberg nr. 30 b.

Delegito de U.E.A., kaj sekretario de
loka grupo esperantista.
____

// Hispania {{{3
==== Hispania

Articul por Occidental aparit in li «Solidaridad Obrera» de
Barcelona debit a nor coidealist J. Pedrero Vallès, Torrecilla 9 pral.
Valladolid.

-- Li grammatica hispan de Varela es nu in revision e bentost va esser
printat. Li clave Occidental-hispan va esser li 2-im del colection del claves;
noi ne ancor posse previder quande it va aparir.

// Honduras, C.A. {{{3
==== Honduras, C.A.

In li jurnal PLUS ULTRA, nor coidealiste D. Medina Bangs
fat aparir li sequent textus in Occidental:

____
Politic grammatica: Li politic grammatica have totmen altri regules quam
li grammatica civil. Li verbe «desarmar» es in li politic grammatica
ínregulari. It have ti apart qualitá, que it ne possede li preterite ni
li presente; it have solmen li futur. On conjuga it solmen in li duesim
person (tu va desarmar) e in imperative (desarma! ples desarmar!).
Exceptionalmen on trova it anc in unesim person, ma solmen in
conditional (yo vell desarmar si…)   Herriot

Aurin paroles: Si Deo vell har convocat un conferentie por crear li
munde, it ne vell esser creat til hodie.

Li genie tracia li via, li talente construe it, li mediocri usa it.
 Fr. Vymazal.

Nota: Si alcun de nor letores ne comprende to, ples far un liste del
paroles íncomprensibil e inviar les a nor Director. Il va dar vos li
traduction hispan.  _(Seque ti nota in hispan.)_
____

Excellent propaganda imitend.

// Rumania {{{3
==== Rumania

Noi havet ante quelc témpor li grand joy traleer li
manuscrite del ruman grammatica de Occidental. Noi espera bentost vider
it printat. -- Ex un lettre de sr. Géza Hant a sr. de Guesnet:

____
In sam
témpore yo scri vos que yo ha adheret al Occidental-movement e tre joya esser
membre de un association tam distinctet. Solmen yo regreta que antey yo
ne conossentat me con nor bell lingue! It es admirabil que pos tri-quar
mensus yo posse scrir mult plu facil in Occidental quam antey in Ido.

Ho-témpore yo prepara un vocabularium hungarian-Occidental e ultra to un curt
grammatica in ti lingue.
____

// XXX TODO: Confirmar li original «yo preparar un», ja corectet a
// «yo prepara», ma quel vell posser esser «yo va preparar».

// Svedia {{{3
==== Svedia

Li discussion in Unga Tankar (organ del juniores de IOGT) ha nu
finit. In li nr. de jan. li nestor del sved Esperanto-movement, red. P.
Nylén, provat defender Esperanto per li assertion que Occidental solmen es un
deformation del latin e que il nequande ha audit Occidental parlat. In li nr.
de febr. sr. Segerstahl monstrat que li fundament de Occidental ne es li mort
latin, ma li vivent international paroles. «Sr. Nylén nequande ha
incontrat un person quel parlat Occidental. Forsan sr. N. ni mem ha audit alqui
parlante hispan. Esque existe pro to null homes quel parla hispan?» In
li nr. de marte «sinjoro Insulmonto» denove prova defender Esperanto e nor
coidealist sr. Palmqvist fini li discussion per emfasar nor cardinal
idés e mentionar li conferentie Wahl-Jespersen. Mult letores ha sequet
li consilie de cand. Segerstahl: «Ples explorar self! Solmen to
producte «Unga Tankar» (nov pensas)».

Li discussiones in li sved jurnales de IOGT sembla har interessat un
functionario de ti movement in Chicago, e in un lettre al Sved Occidental-Fed.
il comunica que il ha fat un discurse pri Occidental in Chicago, dec. 1935.

-- AXEVALLA, un jurnale de un populacademie in sud Svedia, have in su
nr. de dec. un long, excellent articul de nor coidealist fil. c.nd. Nils
Stalberg.

-- In li Stockholman diale Dagens Nyheter li signatura «Joy»
mentionat Occidental li 15 e 29 jan. Li unesim vez li dama parlat pri
Cosmoglotta in un numeró dedicat al pedagogica, e li duesim vez ella
scrit pri lettres e un libre de poesie (Podobsky), queles ella hat
recivet de sved occidentalistes. Malgré li simpatic tone in ti articules (in li
humoristic columne) noi constata que li bell dama ancor ne comprende li
principies de Occidental… ma li lingue ella ha comprendet completmen.

// XXX NOTE: ci esset li marca original de págine -7-

Cartes postal con li fotogramma de sres Jespersen e de Wahl e curt
textus in Occidental es recivibil de Box 171, Stockholm. Precie 1 ex. 10 öre,
1 dozen 1 kr.    E. Bn.

-- Ex un lettre de sr. Englöf, Varmsätra:

____
Con plesura yo nota li
edition de divers claves nu in preparation. It es litteratura quel noi
specialmen besona. Advere un lingue auxiliari es alquicos tre facil
concernent ortografie, flexion, sintaxe, etc. Ma ci trova se anc
detrimentes. Li lingues national have un grand avantage in lor rich
litteratura e li possibilitás de parlada. Noi es fortiat usar nor sol
possibilitás, it es scrition e scrition de nova. Ci un perfect
vocabularium es un cose de grand importantie. Tales nu es in preparation
in pluri landes, anc in Svedia. Parte II mentionat in nr. 2 de Cosmoglotta-Informationes
anc deve esser un bon auxilie. Por li erudites forsan li cose es
simplic, pro que ili have li vocabularium in lor capes. Ma it es totmen
natural que plu ínperfect es li laborero, plu perfect deve esser li
utensiles.
____

It es comprensibil que ancor manca nos un «rich litteratura». Occidental es
yun. Li possibilitás de vende ne es ancor tre grand; pro to, on ne posse
riscar editiones custosi. Lu necessi es nu editer li necessi manuales de
studie e per ili aquisiter sempre nov adeptes. Pos to, automaticmen va
developar se li litteratura in omni dominias del homan conossenties. Lg.

// Tchecoslovakia {{{3
==== Tchecoslovakia

Li gazette semanal NEZAVISLA POLITIKA continua publicar
in interessant curs de Occidental, composit de nor coidealist prof. Podobsky.
Anc it publicat lettres de Occidentalistes de divers landes con
informationes pri nor movement. Noi peti omni coidealistes quel desira
inviar articules a ti jurnale scrir directmen a Ing. Fr. Polansky, Zelny
trh 17-III, BRNO.

Ti jurnale anc publicat in su numeró 5 del 8 februar li portrete de E.
de Wahl con un articul pri su vive e su labores.

In un altri numeró trova se un recension de Cosmoglotta nr. 106.

'''

-- Noticies pri li Occidental-movement aparit in STRAZ/Vysoké Myto (du vez) e
in BRATRSTVI/Pardubice, redactet per nor coidealist J. Vozenilek de
Vysoké Myto.

-- Li OCCIDENTAL-BULLETIN redactet per sr. J. Svec apari con su
admirabil regularitá. Sempre altmen interessant. Tam frequentmen quam
possibil noi adjunte con Cosmoglotta-Informationes un numeró. Ti de may 1936 contene
coses quel interessa omni coidealistes. Si noi ne posse adjunter it a ti
numeró to va esser por li nr. 2.

-- Noi recivet li sequent lettre del presidente del Occidental-Club de
Praha:

____

Noi have li honore, presentar vos li sequent proposition, fat
de sr. J. Vozenilek e adoptet unanimimen per li recent general assemblé
de nor Club Occidental, li 16 februar 1936:

// XXX NOTE: li marca original de págine -8- esset in listun 2:

1. Pro que li beson de un adressarium occidentalistic fa se sempre plu
   sentibil, li assemblé general de CLUB OCCIDENTAL, pos har
   constatat, que li Club self ne posse editer un tal adressarium, ha
   resoluet, recomendar al Institute Occidental un max temporan
   edition de un nov, plu ampli adressarium de APIS. Noi proposi, si
   to va esser possibil, junter ti adressarium con un adressarium
   complet de omni occidentalistic organisationes e institutiones,
   jurnales, etc., adjunter un concis liste de omni argumentes por
   Occidental e far de it un sorte de almanac, o manuale por nor
   propagatores. Sr. Vozenilek tre justmen observat, que noi necú have
   un complet liste de argumentes, pruvant li superioritá de
   Occidental e que pluri de nor propagandistes ne save mem ti
   argumentes, tant necessi por li propaganda. Noi crede, que li
   adressarium vell obtener un plu grand valore, si on vell posser
   completar li adressarium per divers practic dates de divers landes
   (por ex. postal taxas o sim.) e si on vell posser formar de it un
   bon manuale informativ por chascun occidentalist. Li expense del
   edition mey esser covrit per taxas de insertion.

2. Li general assemblé peti li Institute Occidental examinar li
   question de un jurnale occidentalistic, un jurnale in formate plu
   grand, quam li actual Cosmoglotta-Informationes, ma printat e
   contenent interessant articules pri divers temas *ne solmen pri
   Occidental*. Noi save bon, que edition de un tal jurnale es un
   question de financies e que it totmen depende del possibilitás del
   Institute Occidental. Si noi tamen fa vos li present proposition,
   to es pro que noi crede que un tal jurnale vell tre auxiliar nor
   movement.

____

Red.: APIS es in reorganisation. Li nov statutes es prompt. Noi espera
inviar li cartes de adhesion, con li statutes con Cosmoglotta-Informationes nr. 2 quel
va aparir si possibil li proxim mensu. Nor intention es far un printat
edition del adressarium. Comprensibilmen noi ne va posser dar gratuitmen
ti adressarium. Du solutiones es possibil: 1) Demandar un litt payament
por chascun linea insertet in li adressarium e dar li adressarium
gratuitmen. 2) Li insertion es gratuit e noi vendi li adressarium. Ples
expresser nos vor desires.

Un innovation va esser fat: special sectiones va esser constituet. Por
comensar:

1. Li servicie de traduction de APIS quel possibilisa al membres de
   APIS perfectionar se in Occidental o in altri lingues national, per
   traduction de articules pruntat a Cosmoglotta. It es necessi
   abonnar Cosmoglotta por partiprender ti servicie. Li special
   regulament es prompt.

2. Li servicie de textus por propaganda de Occidental. It va permisser
   a su membres pruntar articules in Occidental por special
   propaganda. Li special regulament es in preparation. Plu ampli
   information plu tard.

Pri edition de un GAZETTE in Occidental noi ja preparat presc omnicos. Til nu,
li necessi témpor mancat nos por lansar it. Noi crede que un tal gazette
posse viver, ma pro to un conscienciós preparation e propaganda deve
esser fat. Noi besona por ti afere mult benevolent e expert
colaboratores. In omni casu, noi espera posser realisar ti idé tam
bentost quam possibil.    Lg.

// Lass nos colaborar! {{{2
=== Lass nos colaborar!

Li adplu difusion de Occidental necessita li publication de quelc nov
lexicos, manuales, elementari e special, contributiones pecuniari, ma
precipue li international colaboration por ganiar nov adherentes del
movement.

Existe divers factores, quel impedi li ultim mentionat; tamen to deve
augmentar nor zel pro que li mission es tam plu fascinant quant it es
desfacil. Obstacules es trovat particularmen in Germania, u numerosi
persones crede hodie que li introduction de un international lingue
auxiliari es contrari al scopes nationalistic.

Ye altri ocasion, noi mey analisar ti opinion por demonstrar que it es
totalmen erratori, mem que tal lingue, ne plu «artificial» quam li
lingue german, posse excellentmen servir a legitim aspirationes
nationalistic. Hodie lass nos considerar cert possibilitás de
international colaboration por invitar germanes e altri nationales
familiarisar se con Occidental e convicter se de su general practicabilitá.

// XXX NOTE: li marca original de págine -9- esset in li sequent
// paragraf:

Germania es un del landes, u li interesse por foren lingues es vivid,
pro que su population possede un cert talent aprender lingues. Pro ti
rasones on trova ci ne poc persones desirós amplificar e mantener su
conossentie de cert idiomas, particularmen del anglés e francés. Ili lee
cert periodicales, publicat in Germania, ofertant stimulant letura in
foren lingues e contenent anc anuncies solicitant international exchange
de corespondentie. In un de ti jurnales aparet in fine de 1935 un
anuncie insertet del german coidealistes. It invitat li letores tornar
se a un sviss interlinguistic centrale quel procura a modic precies
adresses por corespondentie mundal. Tis, quel demanda detallies es
informat, que li subscritores del international revúe Cosmoglotta mey
traducter li articules de ti revúe in alcun national lingue modern e
misser les directmen o per intervention de un organisation berlinés, al
Institute Occidental de Chapelle, quel distribue li traductiones a
competent colaboratores in li concernet territorias linguistic e retorna
les corectet al traductores. Noi recomenda far traductiones pro que ti
exercitie causa un augmentation del habilitá expresser se. Adplu noi
oferta adresses por corespondentie international, ne solmen in
Occidental, ma anc in li lingue matrin del destinatarios. E noi consilia
adjunter a tal lettres diariums partial, destinat revelar
automaticmen al extran corespondentes li diari ocupationes e special
interesse del scritor. In consequentie de to, li majorité del
corespondentes sempre posse selecter temas de special e mutual
interesse, apt por mantener un permanent interchange di idés. (Li
redaction de un diarium in un foren lingue es self-evidentmen anc un bon
medie por facilitar se con li max urgent parte necessitat del
vocabularium de ti lingue.)

Li númere de adresses, til hodie al disposition de APIS in Chapelle es
limitat. It posse esser vastmen agrandat, si li majorité de nor
coidealistes in foren landes vell directer li atention de compatriotes a
ti medie por augmentar su conossentie general e linguistic, pro que
naturalmen ili posse anc responder a lettres recivet de Germania in
german e petir li cuidosi corection de su epistules e diariums redactet
in german.

On posse objecter a ti arangeament pro que it ne absolutmen obliga al
intensiv ocupation de Occidental. Ma li usa de ti lingue es tam plu
facil quam ti del lingues national, plen de idiomatismes, que li
majorité del corespondentes certmen va decovrir to un die. Poc a poc,
ili va esser acustomat a Occidental, quel in comensa, forsan semblat les
alquo strangi. Ili va terminar contradient ferventmen ti supersagioses,
quel, sin conosser Occidental, pretende que it es un chimere.

Esque vu ne conosse, car letor, un cert yune qui voluntarimen o per
obligation aprende un del national lingues modern? Ne posse vu inducter
les misser su adresses e li altri necessitat detallies (anc etá e
profession si ili have alcun) al APIS in Chapelle? Forsan vor lingue
matrin ne interessa mult extranes, ma on aprende in vor scoles du foren
lingues, quam anglés e german o francés. Bon, lass li yunes scrir in un
de ti lingues e demandar responses in altri. Con li assistentie de su
instructores, li corespondentes posse far to a su mutual avantage. Ili
mey anc traducter COSMOGLOTTA-articules o rendir in Occidental alcun
curt specimen anglés, francés, german de mutual interessa, traduction
quel, pos esser corectet per li corespondentes, posse esser ofertat al
COSMOGLOTTA-redaction por publication. Li comparation del originales con
traductiones de ti sorte va esser ne solmen instructiv por li
corespondentes de altri lingues matrin, ma forsan anc causar les
proposir modificationes de idiomatismes internationalmen índesirabil.

[.author]
O.F.M. (Berlin)

// Li question del insigne {{{2
=== Li question del insigne

Ja desde long témpor ti question agita e preocupa li propagatores de
Occidental. Pos mult suggestiones quel noi publicat durant li du ultim
annus, it apare nos que null proposition imposi se. Tamen pos usu durant
circa un demí annu del tilde in li circul (ples vider li folie sequent
quel contene un complet studie de nor coidealist Ing. E. Pigal), it
sembla nos max practic, suggestiv, original. Noi va proposir it al
Senate e al Plenum por adoption quam provisori insigne durant quin
annus. Pos ti periode, si necos melior es proposit, it va devenir
definitiv per un duesim votation.

Sr. Dr. Nidecker informa nos que il ha trovat li insigne del tilde (fig.
1) sur li dors del sequent publication: Natural history of Central Asia
vol. 2: Geology of Mongolia by Charles P. Berkey & Frederick K. Morris
(Central Asiatic Expeditions, Roy Chapman Andrews, Leader) New York: The
American Museum of Natural History; Henry Fairfield Orborn, President.
1927{dot} 4°.

(Image: Fig. 1 -- yelb, nigri.)

(Image: Fig. 2.: rubi, blanc.)

Sr. Ilmari Federn de Copenhag ha trovat presc li sam dessine (fig. 2)
sur li covriment del libre «Reyunation e sanation». To monstra que li
tilde ha ja un sens simbolic.

// A nor letores {{{2
=== A nor letores

Pro manca de spacie, noi deve procrastinar un abundant
númere de articules, specialmen li rubrica «Ex altri campes», til
proxim Nr.

// XXX NOTE: ci esset li marca original de págine -10-.

// Occidental-insigne -- Doc. 142 {{{2
=== Occidental-insigne -- Doc. 142

Un idé por quel on fa propaganda, usualmen have anc un visibil
expression, un signe, un emblema.

Esperanto e Ido usa stelles quam insignes. Conform al altri principies
de Occidental noi deve serchar anc un altri, ma anc plu expressiv signe.

Li *postulationes* a un bon insigne es 1) simbolic caractere, 2)
simplicitá, 3) originalitá, 4) ínconfusibilitá, 5) bicromie (ne
policromie).

Ad 1), secun oficial international normes (AWB u.G. für O.:
Organisationsschaubilder: Verlag f. Organisation, Wien III u. Berlin W
30/36: 1932; pag. 14) li *tilde* es li simbol por «parlar».

Ma ti aplication del tilde por expresser li notion «parlar» have ti
general sense solmen por li intern organisation de fabricas e de burós,
ci specialmen por expresser li notion «telefonar». Li tilde es un
element del linea undulant, li simbol por comunicationes oral.

Ma por li public usation un special sense del tilde ancor ne es
stipulat. Pro to yo proposi li tilde quam oficial insigne de Occidental.

Ad 2). Li proposit forme del tilde es identic al *normal unde del
sinusoide*. Li ordinates de ti curve es egal al sinus del abscissas,
mesurat fro li intern bord del circul circumant li curve. Si li longore
del unde es egal al unité, li amplitude es egal a 1/2 x 2,14 o egal a
0,159. Li max apt spessore del lineas es circa 13% del intern diametre
del circumant anelle.

Noi recomanda usar solmen un restrictet númere de grandores del insigne,
conform al normation númeres del decimal-geometric del ISA
(International federation del national Standardisation-Associationes:
DIN 323: 1933 julí). Vide li tabelle 534 nmo ci juntet!

// XXX TODO: Ligar «tabelle 534 nmo» in supra.

Li normat grandore del insigne es situat in un geometric serie con un
factor egal al decesim radica de deci o egal circa a 1,26. Ti ci númere
es anc li relation del extern diametre al intern diametre.

Li insigne representat in li juntet dessin es Nr. 8. Por insignes sur
vestes on usa Nr. 0 e Nr. 1.

Por simplificar o idealisar li dessin on posse substituer li exact
sinusoide per circul-partes e recti lineas. Li centres de ti
circul-partes have un escarte de absciss-axe circa egal al demí spessore
del curves.

Ad 3) e 4). Li horizontal tilde es sat original e ínconfusibil con altri
insignes.

Ad 5). On printa li lineas nigri sur fund yelb o alb. Por insignes sur
vestes noi recomanda lineas alb sur fund blu o ciser li insigne ex lade
argentin; in ti ci casu li color del veste es li funde.

Tam long quam un emblema plu apt ne es proposit, noi recomanda a omni
Occidentalistes usar li tilde quam provisori insigne de Occidental.

Noi espera que li *idé del lingue international va victoriar in li signe
del unde de Occidental, quel ingresse omni landes del munde.*

[.author]
Ing. E. Pigal. +
Wien, li 24 januar 1936.

// XXX NOTE: ci esset li fine de págine -11-

.Occidental-insigne. Norm de dessine. 534 nmo
(Image: Dessine del insigne.)

// XXX NOTE: Ti du frases es in li image:
// Exemple:
// Norminsigne Nr 8

// XXX NOTE: Anc ti textus e tabelle es in li image, dunc solmen
// va esser necessi metter li pictura self:

----
a {equals} Di/2 , Di de Nr n+1=Di de Nr n {equals} De/Di {equals} Db/De 10 1,26
----

[cols="6"]
|===
.2+^| Norm-insigne
2+^| diametre
.2+^| spessore del curves
.2+^| amplitude del unde
.2+^| diametre del eventual bord
^| intern
^| extern

^| Nr
^| Di
^| De
^| s
^| a
^| Db

>| -2
>|  5,0
>|  6,3
>|  0,7
>|  0,8
>|  8,0

>| -1
>|  6,3
>|  8,0
>|  0,9
>|  1,0
>| 10,0

>| 00
>|  8,0
>| 10,0
>|  1,0
>|  1,3
>| 12,5

>| 01
>| 10,0
>| 12,5
>|  1,3
>|  1,6
>| 16,0

>| 02
>| 12,5
>| 16,0
>|  1,8
>|  2,0
>| 20,0

>| 03
>| 16,0
>| 20,0
>|  2,0
>|  2,5
>| 25,0

>| 04
>| 20,0
>| 25,0
>|  2,5
>|  3,2
>| 31,5

>| 05
>| 25,0
>| 31,5
>|  3,3
>|  4,0
>| 40,0

>| 06
>| 31,5
>| 40,0
>|  4,3
>|  5,0
>| 50,0

>| 07
>| 40,0
>| 50,0
>|  5,0
>|  6,4
>| 63,0

>| 08
>| 50,0
>| 63,0
>|  6,5
>|  8,0
>| 80,0

>|  09
>|  63,0
>|  80,0
>|   8,5
>|  10,0
>| 100,0

>|  10
>|  80,0
>| 100,0
>|  10,0
>|  12,7
>| 125,0

>|  11
>| 100,0
>| 125,0
>|  12,5
>|  15,9
>| 160,0

>|  12
>| 125,0
>| 160,0
>|  17,5
>|  19,9
>| 200,0

>| …
>| …
>| …
>| …
>| …
>| …

>|   19
>|  630,0
>|  800,0
>|   85,0
>|  100,0
>| 1000,0

>|   20
>|  800,0
>| 1000,0
>|  100,0
>|  127,0
>| 1250,0

>|   21
>| 1000,0
>| 1250,0
>|  125,0
>|  159,0
>| 1600,0

>| …
>| …
>| …
>| …
>| …
>| …

|===

Li grandores del tabelle es indicat in millimetres.

On printa li lineas nigri sur fund yelb o alb. Por insignes sur vestes
es recomandat lineas alb sur fund blu o ciser li insigne ex lade
argentin. On usa un bord (diametre Db) solmen por buton-insigne.

[.author]
Proposition de Ing. E. Pigal. +
Wien, novembre 1935.

// XXX NOTE: ci esset li marca original de págine -12-

// Esque li Ido-Union vole colaborar? {{{2
=== Esque li Ido-Union vole colaborar?

(Durant li presidentie de dr. Brismark, «Sueda Mondolinguala Revuo»
agitat per scrite e images por colaboration inter Ido, Esperanto, Novial e
Occidental. Ido semblat esser li precombattente del idé. -- Recentmen on
ha fat propositiones por organisatori aproximation de Idistes a Esperanto. Ti
propositiones es li tema del sequent corespondentie:)

Al secretario del ULI, Sr. Heinz Jacob, Woodford Green, Anglia

1.1.1936

Senior Secretario -- Car Heinz:

Tu vell obligar me per amabil information:

1. esque li informationes recivet pri li propositiones submisset al
   Ido-congresse, secun queles it vell esser permisset al Idistes,
   adherer esperantistic organisationes, es exact?

2. esque in casu de aprobation del ductent chefes del Ido-movement, ti
   possibilitá existe solmen por Esperanto o anc por altri movementes
   mundlinguistic?

3. esque ULI vell, in casu de reciprocitá, accepter quam membres anc
   adherentes de Occidental o Novial?

Omni ver mundlinguist va sincerimen salutar omni eforties por mutual
comprension e amical colaboration. Mey in 1936 li spíritu de
benevolentie («goodwill») demonstrat del autores de Novial e
Occidental inbrassar plu larg circules. In li servicie de ti idé yo
considera ti lettre quam public e peti te consentir a publication de tu
response. Prosperitá e successe al mundlinguistic idé in 1936!

Ilmari Federn, membre del Occidental-Academie

PS. Simultan membritá che ULI e organisationes de altri lingual sistemas
ne esset considerat quam admisset sub li anteyan presidentie e
secretariatu de ULI. Un change de ti conception vell permisser me -- sub
reservation de mi present linguistic convictiones -- readherer a ULI, a
quel yo apartenet desde su refundation.    I.F.

Sioro Ilmari Federn, Köbenhavn, Dania

6.1.1936

Kara Ilmari,

La propozi «Esperanto-Ido» esas principe aceptata dal Komitato
Direktanta di ULI. La kongreso diskutis li ma ne votis definitiva
dezir-expreso (Progreso XII., 87 & 89).

Me esas pronta konsultar altra kolegi pri tua inquesto. Kaze di
afirmanta opinioni la Komitato Direktanta diskutos ica questiono e
decidos pri ol ed eventuala akompananta detali. Omna decidi dil Komitato
komunikesos per Progreso.

Kaze ke on judikos la afero kom afektanta la statuti di ULI, pluramonata
diskuto pri ol es expektenda.

Me dankas tu sincere pri la expreso di bonvolo, quan me volunte
reciprokas! -- Kun bondeziri por 1936, sincere

Heinz Jacob, hon. sekretario dil Uniono

Sr. Heinz Jacob, Secretario dil ULI, Woodford Green, Anglia

29.1.1936

Senior Secretario -- Car Heinz:

Bon mersí pro tu amabil information del 6.1. Yo espera que tu ha interim
realisat tu intention, consultar colegos, por que li comensa del
eventual long discussion ne mey esser tro ajornat. Li mundlinguistic
publica va certmen sequer it con interesse; e yo expecta con plesura tu
response definitiv.

Li expression «esas … aceptata» in li unesim paragraf de tu lettre
significa logicmen, que li propositiones trova se just nu (in epoca de
scrition de tu lettre) in stadie de esser acceptet del comité directiv,
do ne ancor es acceptet definitivmen. Es to corect? O devet it ne esser
«esas … aceptita»?

Sincer salutationes

Ilmari Federn

Sioro Ilmari Federn, Koebenhavn, Dania

5.2.1936

Kara Ilmari, me recente audis, ke me obtenos la definitiva propozi pri
ica questiono da la prezidanto en la fino di februaro pos la general
kunveno dil Sueda Idofederuro. Erste pose me editos la nova circk. dil
komitato en qua la afero traktesos kun omna questioni relatanta ol. Mea
propozi koncerne Esperanto aceptes**i**s «principe» dal komitato. --
Regretinde me ne povas donar a tu plusa informa, ma tu audos de me kande
decidi facesos. Kun sincera saluti     Heinz Jacob

A nor letores: In mi ultim annu che Ido yo ha laborat (benque ne in
public) por colaboration del sistemas, e ti idé (inter altris) ductet me
a Occidental, u yo ha reprendet it in li corespondentie ci presentat con li
sequent tre compresset comentario: Li secretario de ULI fa omnicos por
difuser conossentie de lingual progresse inter Esperantistes: on ha editet un
lexico Esperanto-Ido, un Ido-manuale in Esperanto, cedules e covertes quel in ambi
lingues exhorta Esperantistes studiar Ido; on comunica esperantistic adresses a
Idistes por animar a linguistic corespondenties; on considera permisser
(i.e. recomandar) al Idistes adherer Esperanto-organisationes por agitar ta
por lingual progresse. Ma ti activitá es unilateral: tam grand quam li
zel vers Esperanto es li discretion vers Occidental: Ido ne sembla sentir desir
agitar inter Occidentalistes. Li pluparte de rar articules pri Occidental monstra
ignorantie del tema, cita exemples curtissim o antiquat; in general on
evita mentionar Occidental, e li aversion contra linguistic corespondentie con
Occidentalistes sembla mem plu intensiv quam li desir coresponder con Esperantistes;
existe grotesc exemples. In total: Ido reacte contra Occidental per omni
manieres acusat quande Esperanto usat les contra Ido. -- It es facil
reprochar, si on judica secun un etica ideal. Ma conform al psicologic
principies de Occidental noi have comprension por debilitás homan:
movementes de lingue internationalh es militant partises, e Ido vell altrimen forsan esser li
unesim quel acorda al concurrent li sam tractament quel it demanda por
se self. Nam por posser to, on deve trovar se in un position
extraordinarimen fort. -- Noi es in tal position: Si recivet
informationes es exact, li Occidental-Union have nu plu mult membres quam ULI,
e noi es hodie li duesim-fort movement de lingue international. E con li 40-50 million homes
a quel noi sempre posse scrir in Occidental e esser comprendet, nor radie de
action es millvez plu grand quam omni altri LIs addit. Ti avantage ne es
comprabil per moné. -- Li fundament de Occidental es stabilissim; ne per decret
o periodes de stabilitá, ma pro que it es inradicat in li base del
lingues vivent e parlat. -- Ido time nos quam max dangerosi concurrente;
su passiv atitude, malgré pretendet lingual superioritá, es un eloquent
simptoma. Desde su aparition Occidental ha atraet quam un magnete li elite del
Idistes; vi quelc nómines ex li long serie: Berger, Casse, Creux+,
Depin, De Guesnet, Hörbiger, Janotta, Kajš, Lagnel, Lindström, Moore+,
Niedecker, Peipers, Pigal, Ramstedt, Ritter, Stastny, e in recent
témpor: Akerman, Dimitriev, Géza Hant, Kofmann, Svec e Matejka, li
refundator e ex-secretario del ULI, ex-chefredactor de PROGRESO,
ex-presidente del sviss Ido-union, autor de brilliant polemicas contra
Occidental, quasi unic seriosi critico idistic! -- In tal situation noi posse
quam fair sportmannes tender li manu e esperar que Ido va sentir se sat
fort por prender it e demonstrar que su propaganda por colaboration e
lingual progresse ne esset solmen un tactic geste por producter cert
efectes propagandistic, ma un real e sincer desire. ULI besona explicit
decisiones e permissiones; noi nequande videt administrativ impedimentes
por accepter in nor ranges adeptes de altri sistemas: omni Idist es
benevenit por colaborar che Occidental, e COSMOGLOTTA custa por il li sam
precie quam por omni Occist. -- Ma noi fa observar: Occidental ne es un sistema
de logica, ma un lingue, su principie es Comprensibilitá. Li logica de
Ido difere del structura del altri lingues; aplicar su ideologie a Occidental
es tam ínadmissibil quam aplicar li regul-de-tri al arte del traduction.
Por revenir de ideologic crampe a un natural e vive-conform maniere de
pensar, on deve passar un témpor durant quel on deve changear su
mentalitá e ne nor lingue. Pos ti periode on va sentir un progresse in
su mental self-education.

Ilmari Federn

(Extra-printe ex Cosmoglotta-Informationes Jan. 36)

// Cosmoglotta A 106 (1936-01/02) {{{1
== Cosmoglotta A 106 (1936-01/02)

COSMOGLOTTA, jan-febr. 1936. (Annu XV.) No 1 (106)

Li cronica apari in li suplement trimestral «INFORMATIONES»

LITTERATURA

ifdef::original-tocs[]

// Contenete {{{2
=== Contenete

// XXX FIXED: 2020-08-21: «Un mal aventura» mancat in li liste original:
// http://anno.onb.ac.at/cgi-content/anno-plus?aid=e0g&datum=1936&page=2&size=45

- Composition del Occidental-Academie.
- Decisiones del Academie.
- Li annu del damas.
- 60 annus de Jan Kajš.
- Lettre de un Tchecoslovac a un Francés.
- International decimal classification e international lingue.
- Pro quo li discussiones es steril.
- Un mal aventura.
- Agitat nocte in hotel.
- Langore. Blues.

endif::original-tocs[]

// Composition del Occidental-Academie {{{2
=== Composition del Occidental-Academie

Protector: Prof. Dr Albert Guérard, Stanford University (California) --
Presidente honorari: Prof. von Sydow (Svedia) -- Presidente: E. de Wahl
(Estonia) -- Vice-president: Dr Ing. Artur Wormser, Offenbach
(Germania) -- Secretario provisori: Ilmari Federn, Köbenhavn (Dania) --
Ordinari membres: Ing. E. Pigal, Wien (Austria) -- Dr Bertil Blomé
(Svedia) -- Jan Casse (Dania) -- Ing. A. Deminger (Austria) -- Joseph Gär
(Germania) -- Karl Janotta (Austria) -- Jan Kajš (Tchecoslovakia) --
Jaroslav Podobsky (Tchec.).

// Decisiones del Academie de Occidental {{{2
=== Decisiones del Academie de Occidental

// XXX NOTE: Ti image esset ante listun C:
(Image: E. de WAHL in 1935.)

Per votation li Academie ha acceptet por oficial usa li sequent 65
paroles. In parenteses noi indica li ancian formes con mollat sones,
quel ancor es tolerat til fine del annu 1939, conform al § 8 del
Regulament del Academie (Cosmoglotta 9-10: 1930; nr 68):

// XXX TODO: liste

// XXX NOTE: li marca original de págine -1- esset in li sequent
// paragraf:

A) Auripell (auripal'e), babillar (babil'ar), battalie (batall'e),
battalion (battal'on), bili (bil'), bilet (bil'et), bosillar
(bosil'ar), botel (botel'e), brilliar (brill'ar), brodular
(brol'ar), bullion (bul'on), camarilla (camarill'a), campanie
(campan'e), caravanserái (caravanseral'e), castanie (castan'e),
cedille (cedill'e), champagne (champan'e), champinion (champin'on),
coagular (cal'ar), cochenill (cochenill'e), cognac (con'ac), cornill
(cornel'e), cotilion (cotill'on), detalie (detal'e), dormillar
(dormil'ar), economisar (sparn'ar), email (emal'e), ficter (fin'er),
foteul (fotel'e), grunir (grun'ar), gryll (grill'e), guerrilla
(guerrill'a), guillotine (guil'otine), lace (mare), lorniette
(lorn'ette), lornion (lorn'on), mantille (mantill'e), medallie
(medall'e), medallion (medall'on), minim (min'i), montania
(montan'e), oculette (mare), old (vel'i), orel (orel'e), orgolie
(orgul'e), patrull (patrul'e), pavilion (pavill'on), quadrille
(quadrill'e), reveille (revere), serail (seral'e), spoliar (pill'ar),
strangi (stran'i), strigul (stril'e), talie (tare), tegul (tel'e),
tinea (tin'e), titillar (titill'ar), toale (toal'e), tramplar
(trepin'ar),
plar (trepin'ar), trell (trel'e), trotillar (trepin'ar), vanille
(vanill'e), victuales (victual'a), viniera e viniero (vin'e, loc e
plante).

B{dot} Li Academie ha resoluet conservar in extran paroles internationalmen
conosset li scritura e li pronunciation del lingue del orígine de ti
paroles.

.Exemples
====
camarilla, cedille, Champagne, cognac, five o'clock, guerrilla,
guillotine, high life, mantille, reveille, sacrifizio del inteletto,
serail, sherry-brandy, etc.
====

C) Li Academie ad plu decidet conservar li apostrof in li sequent 10
formes:

1. attin'er,
2. distin'er,
3. extin'er,
4. agul'e,
5. col'er,
6. gan'ar,
7. pal'e,
8. pun'e,
9. suffix -al'a.

D) Por tamen ear in rencontra a pluri persones desirant totalmen
eliminar li apostrof, li autor junt con li seniores Berggren, Blomé e
Federn fa li sequent proposition:

[loweralpha]
a. It es permisset vicear li apostrof per un tilde o per li líttere y in
li 10 formes citat sub C do 1) attinyer, 2) distinyer, 3) extinyer, 4)
agulye, 5) banye, 6) colyer, 7) ganyar, 8) palye, 9) punye, 10) -alya).

b. Che derivationes apostrof, tilde e y desappari ante t; p. ex.
distintion. extintion.

c. Li líttere y es pronunciat consonantic si it sta in li comensa o fin
de un síllabe contenent un altri vocale.

// Li annu del damas {{{2
=== Li annu del damas

Li present annu 1936 es bissextil. Un old custom
doce que, durant li tot annu bissextil, li féminas expresse li demandas
de maritage vice li mannes, e oferta lor cordie.

Ti custom, on asserte, esset instituet per Numa Pompilius, rey de Roma,
e devenit legal solmen mult plu tard. Un decret del scot Parlament, in
1288, scri textualmen:

____
In li bissextil annus, chascun nemaritat dama, de alt quam de bass
range, have li libertá ofertar li maritage a quelcunc mann quel plese a
ella. Si il refusa il deve esser punit del payament de un pound.
____

Ma, ho ve, ti bon tradition ha perdit se hodie!

// XXX NOTE: ci esset li marca original de págine -2-

// 60 annus de Jan A. Kajš {{{2
=== 60 annus de Jan A. Kajš

// XXX NOTE: Duplic negation :( «noi ne savet regretabilmen necos
// precios»:

Benque noi savet, que nor car unesim occidentalist e fundator del Occidental-movement
in Tchecoslovakia, Jan A. Kajš, va bentost atinger su 60. annu
-- noi ne savet regretabilmen necos precis pri ti felici date e talmen
evenit, que ti anniversarie ha passat, e noi save solmen nu que nor
jubilante ha pervivet ti date ja li 9. junio 1935 in sanitá e friscore.
Car coidealist! Noi desira vos que vu mey viver ancor mult e mult de ti
dates, queles rememora vos ti felici die, quande vu ha videntat li
lúmines de ti munde, In sanitá e vigore e por que vu mey haver ancor sat
ocasion laborar in li favor de ti nobli idé, per vos propagat. a quel vu
ha consacrat tant forties e entusiasme.

E por tis, quel desira conossentar almen In concis explication li via de
su vive, noi adjunte quelc dates pri su 35 annual labor por li idé del
lingue international.

Un micri village in Moravia, Ublo proxim Vizowce, es su loc de
nascentie. Il ha aprendet li tipografie e in 1893 in Holesov e in a.
1896 il ha fat un grand tur per pedes tra li tot ancian
austrian-hungarian monarchia. In a. 1900 il conossentat Esperanto e
devenit su adherente. Con li jurnalist (ja mort) Karel Pelant if ha
fundat in Brno li «Unua societo de austrujaj esperantistoj en Brno».
Pos un annu de labor, K. Pelant departet de Brno e Kajš laborat con
persistentie, subtenet de su car marita, anc un esperantista, quem il
maritat in 1901. Il ha successat colecter sat grand númer de adherentes
e il iniciat li fundation de Esperanto-clubes in Praha e in Vienna. Il
laborat por li famós «Delegation» e studiat anc altri sistemas, tande
aparient. Strax pos aparition de Ido il devenit su adherent, recoltant
pro to li acusation de esperantistes pri «perfido» e «subaceto»
(coruption). In a. 1912 il editet, quam povri laborero, li unesim
manuale de Ido e
du lexicos, in 1911 il ha comensat editer li jurnal «Jazyk mezinárodní,
Linguo internaciona» e sovente evenit, que su marita pos har comprat li
postmarcas, ne havet moné por salar terrpomes. In 1912 il colectet ja
quelc fervent adherentes e fundat li «Cheka federuro del amiki di la
linguo internaciona». Pos li grand guerre il etablisset un propri
librería, fat nov edition de su manuale de Ido e comensat reediter li
revúe «Jazyk», quel esset poy continuat in Praha.

In 1922 aparit Occidental, in quel il strax perceptet li ideales, pri
queles il revat antey. Il studiat it sin prejudicies e li natural
consequentie esset, que il ha abandonat Ido e devenit occidentalist.
Tande comensat campanie contra Kajš del parte de idistes. Trist págines
in li historie del movement del lingue international che nos… Ili assertet, que il ha
abandonat Ido ne pro considerationes objectiv, ma pro motives purmen
personal, ya mem comercial!

// XXX NOTE: ci esset li marca original de págine -3-

Li comensa de nor movement esset tre desfacil, poc, tre poc de
esperantie! Ma il ne timet li combatte por su alt ideale del perfect
instrument del international comunication! In may 1924 il editet un 8
pág. prospect «Cesky klic Occidental», sequet un «Postcart curs del lingue international»
sur 11 cartes (44 pág.), in 1926 aparit li unesim tchec manuale
«Prakticky jazyk svetovych styku Occidental» (32 p.) e in 1930
«Ucitel svetomluvy», quam suplement del revúe «Jazyk mezinárodni» in
tchec e Occidental. Ultra to il redactet li «Bulletin de Federali» in 1925,
li revúe «Occidental» in 1923, il printat anc Cosmoglotta in 1925 e
1931{dot} Su articules e traductiones noi lee in «Jazyk», in «Suplement
al Cosmoglotta» e in «Micri crestomatie», per quel il comensat li 1.
tom del nov «Biblioteca de Occidental» in 1933. E just nu apari su triesim
manuale del Occidental in lingue tchec!

To es un concis resumation de dates e de su labores ma -- o vé! -- noi
vide, que noi monstrat a nor letores solmen un cadre in vice del image!
Nam -- solmen tis, quel esset in contact con le, save, quant labor il fat
ultra to e in quant desfacil circumstanties il laborat! E to omnicos --
por un nobli, alt ideal, sin alquel espera al recompensation, sin
profite -- con satisfaction noi constata, que existe ancor in contemporan
misere homes, queles vive per ideale e por su realisation, queles
oblivia su propri person e vole servir al homanité!

Ma ancor mult e mult labor sta ante nos! Ergo, car letores e
coidealistes, ples venir in li ranges, omnes al labor, auxilia nor car
jubilante con li firm fide, quel il sempre possedet e conservat, que un
bon cose, quam Occidental, va triumfar!

[.author]
Jar. Podobsky

// Un imprudent amator {{{2
=== Un imprudent amator

Un american cive fat, li die de Cristmas 1935,
un promenada quel il va certmen nequande obliviar. Pro joca, e sin petir
alcun autorisation, il ascendet sur un locomotive quel sta tot sol
proxim un station. Il lansat it con su tot vitesse. Li aferes eat bon
durant ott kilometres. Ma quande nor amator videt venir contra le un
tren, il pensat que li expedition hat durat sat long. Il tande perceptet
que si il conosset li arte far avansar li locomotive, il ignorat li
maniere haltar it. Li mecanico e li calentero del tren, vidente li
dangere, saltat ex li machine. Nor amator ne volet far li sam e il
restat til li moment quande su locomotive venit chocar li tren. Li
damages esset solmen material, ma li mann esset arestat e hodie il
medita in cárcere pri li ínconvenientie exercir un mestiere sin har
aprendet it.

// Humoristica {{{2
=== Humoristica

// XXX NEW: Li titul «Humoristica» esset mettet in ti edition.

Un yun adolescent invita su old tanta venient del rure a un
representation de music-hall. Apen li cortine es traet ad supra quande
li tanta capte li yun mann per li brass e forducte le rapidmen exter li
teatre. In li strad, ella expresse su indignation:

-- Quant mal es ti organisation! ili leva li cortine mem ante que ti
povri danseras es completmen vestit.

// XXX NOTE: ci esset li marca original de págine -4-

// Lettre de un Tchecoslovac a un Francés {{{2
=== Lettre de un Tchecoslovac a un Francés

In li circules esperantistic on asserte que Occidental _taŭgas_ tro
mult por li Franceses e ne sat por li Slaves. Quant fals es ti opinion
to es pruvat per li facte que Occidental es plu expandet in Tchecoslovakia (un
land slav) quam in Francia self. It es mem extraordinari vider li
Tchecos pledar por Occidental e refusar Esperanto, quam monstra li sequent
extractes de long lettres adressat de Sr. Josef Svec, ex-esperantist in
Praha, a Sr. R. Chardin, esperantist in La Bastide, in Francia.

'''

Praha, 20 oct. 1935.

Quo concerne li lingue self, vu posse judicar pri it ja de mi lettre.
Yo ne dubita, que vu, quam Franceso, va comprender it sin hesitationes.
Vu tre justmen remarca, in vor post-carte, que Interlingua de Peano have
plu grand chances esser introductet, quam altri sistemas «arbitre
konstruitaj laŭ la bontrovo de l' kreinto». Yo totmen consenti con vos!
It es completmen anc mi opinion e pro to yo, essente esperantist desde
mi etá de 13 annus, devenit occidentalist, pro que Occidental
conscientmen apoya se al latin, conserva un absolut naturalitá, ma
obtene ti naturalitá per complet regularitá de su grammatica e de su
excellent sistema de derivation. E to es un enorm avantage contra li
Interlingua, quel accepte omni verbes ex li latin sin alquel mutation,
ergo, con omni irregularitás e desfacilitás del latin grammatica. Pro to
yo crede, que Occidental, essente mult plu modern e mult plu facil quam
li pesant Interlingua, have li max bon chances devenir li definitiv
lingue international. Li actual difusion de Esperanto posse changear
necos a ti fact. Occidental es mult plu international, quam Esperanto.
Esperanto possede un grand númere de paroles, quel es format conform al
grammatica esperantic, ma quel es íncomprensibil al tot munde. P.e.:
«kialo, kiomeco, ĉiam, kiuj», etc., etc. (in Occidental; motive, quantité,
sempre, qui, etc.). Li sistema de derivation in Occidental es genialmen
soluet, in Esperanto un complet cáos regna in ti dominia. Ples leer li
adjuntet folie «Ekzemploj komparaj» u vu va trovar du comparationes de
derivation in Esperanto e Occidental. Esperanto besona pluri radicas por obtener deformat
e mal comprensibil derivates. Occidental deriva de un sol radica e su
derivates es totmen natural e comprensibil. In Occidental null arbitrarie
existe, Occidental accepte necos, quel ne vell haver un analogie in li vivent
lingues natural. Su autor ne ha constructet it arbitrarimen, il ha
solmen colectet li international paroles, usat ja nu in li international
relationes e ha ligat les per un vermen genial sistema de derivation.

// XXX TODO: Confirmar «quantité» in supra quam traduction de
// «kiomeco», o tiperra (nam plu bon vell esser «quantitá»).

// XXX NOTE: li marca original de págine -5- esset in li sequent
// paragraf:

… Vu aconosse, que Occidental es immediatmen comprensibil por latinid
nationes (yo adjunte: anc por li Angleses!), ma vu dubita, que p. e. li
Tchecos va comprender it tam facilmen. Tre vel, li Slaves in general
comprende e Occidental, e Esperanto minu bon, quam li Romanes,
ma Occidental, just pro su plu grand naturalitá, es plu bon comprendet
de nos Tchecos, quam Esperanto. To es nul frase agitativ! Ples judicar
self ex li sequent poc exemples, ma quel posse esser completat per mill
altri tales:

// XXX TODO: Confirmar «destrictiv»:

|===
| Esperanto     | Francés         | Tchec         | Occidental

| duobligilo    | duplicateur     | duplikátor    | duplicator
| duobleco      | duplicité       | duplicita     | duplicitá
| suna          | solaire         | solární       | solari
| polusa        | polaire         | polární       | polari
| aligo         | adhésion        | adhese        | adhesion
| aliformigilo  | transformateur  | transformátor | transformator
| elektreco     | electricité     | elektricita   | electricitá
| malkonstruema | destrictiv / ve | destruktivni  | destructiv
| deklamanto    | déclamateur     | deklamátor    | declamator
| dekoracianto  | décorateur      | dekorátor     | decorator
|===

(etc., etc., milles de tal exemples!)

In omni ti casus li parol tchec es presc identic o adminim mult plu
simil al parol Occidental quam al esperantic. It es un fact, que Occidental es mult
plu facil por li Slaves, quam Esperanto., pro que it conserva li natural
aspect de su paroles, durant que Esperanto fortia su adeptes, formar nov
paroles ta, u Occidental forma regularimen expressiones natural e universalmen
conosset. Qualmen to es possibil? Pro que Esperanto ne conosse li
international sufixes -tion, -tor, -itá, -tiv, etc., etc., pro que li
fundament de Esperanto es completmen fals. (Ples comparar: deklam-ant-o, ma:
dekoraci-ant-o, durant que deriva: declam-ar, decor-ar -- declam-at-or,
decor-at-or, declam-at-ion, decor-at-ion, etc., etc.). Remarca, que omni
occidentalic exemples es regulari derivates, anc li parol du-plic-at-or.
In rest, yo adjunte excerpte de un lettre de sr. Horácek, un Tcheco,
quel scri un tre bon Occidental, quel il aprendet _sin manuale e sin
vocabularium qualcunc_, solmen per letion de textus occidentalic. It
es anc un bon pruva, quam facil es Occidental por nos. Yes, vu posse
objectionar, que ti facilitá existe solmen por educat Tchecos. Tre just.
Un Tcheco non-educat ne va comprender Occidental tam bon, ma un tal Tcheco va
ancor minu comprender Esperanto. In rest, on posse ya suposir e mem asserter,
que li futur usatores del lingue international in su majoritá
(plimulteco!) va esser li intelectuales…

// XXX NOTE: li marca original de págine -6- esset in li sequent
// paragraf:

… Vu cita sr. Weissbart, ma just li casu de sr. Weissbart es un tre
important argument *por* Occidental. Esque vu conosse li
evolution de sr. Weissbart? Il departet de su ancor tre artificial
Unial, trans Medial e Ideallingue al actual Mundi-Latin, quel es ja tant
simil ad Occidental, que un profano apen distinte diferenties! Un
frappant evolution in li direction del naturalitá de Occidental! Esque vu
conosse li
famós interlinguist prof. Jespersen, li max reputat autoritá in li
question del lingue international? Il creat su Novial, quel devet esser
un reforme de Ido, ma quel pos su aparition causat un astonament del
munde interlinguistic, pro que it esset mult plu proxim a Occidental,
quam a Ido. Prof. Jespersen acceptet mem li famós regul de Wahl e
sanctionat talmen li justitá del idé de prof. de Wahl! Ma to ancor ne es
omnicos! In li ultim témpor prof. Jespersen introductet quelc reformes
in Novial queles aproxima it ancor plu mult ad Occidental (il admisse nu anc
li líttere c por li son k, quam in Occidental, francés e anglés). Anc altri
projectes, quam Romanal, Almondo etc. es tant simil a Occidental, que on
posse nu ja presc con absolut certitá dir, que li futur lingue
international va esser Occidental in li actual o in un tre poc changeat
forme, pro que li modern interlinguistica ha adoptet ja li dit
principie, que li futur lingue international deve apoyar se strictmen al
fundament de nor cultura, i.e. al lingue latin. E vor citation de sr.
Weissbart es solmen un ulteriori pruva de ti fact, pro que sr. Weissbart
asserte lu sam: «… Li base del latinid interlinguas es li fact, quod
li altior cultur europan sta sur li graec-latin fundament. Cum le
cultur-objectes, le lingual elementes fiet commun in tot Europa et forma
hodie un thesaur sufficent por constitue un tot lingua…» Nu seque li
reprocha, que altri lingues (inter ili anc Occidental) ne realisa ti idé
consequent e que Occidental possede mult nationalismes etc. To es un cose de
divers opinion. Sr. Weissbart opine, que li lingue international deve esser tre proxim al
latin, sr. de Wahl efortia aproximar Occidental plu al modern lingues national
li francés e li anglés, conservante li base latinid. In omni casu yo
considera li vis-punctu de sr. Wahl plu just e plu practic e li
evolution de sres Weissbart e Jespersen atesta e justifica mi opinion.

// XXX NOTE: li marca original de págine -7- esset in li sequent
// paragraf:

… Yo deve dir ancor quelc paroles pri li critica de sr. Weissbart pri
Occidental. In prim it es necessi constatar, que il, quam concurrent de Occidental ne
va laudar it. Il sercha, comprensibilmen, li defectes (almen defectes
suposit de su vis-punctu) e tace pri li avantages. Su objectiones have
un debil fundament: Il reprocha a Occidental, que it usa tro mult extran
paroles e cita quam li prim: «quam». On vell suposir, consequentmen,
que Weissbart usa por ti notion un latin vocabul, ma, ye astonament, il
di «as»! «Tuchar» in Occidental es fals, ma «chances» in
Mundi-Latin (?) es bon? Il usa «so», «ed», «ey», etc.; esque to es
li max just paroles, corespondent a su propri assertion? Si il reprocha
a Occidental, que it ne usa consequentmen li base latinid de interlingues, pro
quo il self usa li articul «li», totmen ínconosset in li latin? Per to
il admisse, que un modern lingue international ne posse esser fundat
solmen sur base latin, ma que it deve adopter mult paroles ex li modern
lingues, que it ne posse contentar se solmen del -- adver rich, ma hodie
ja ínsuficent -- «thesaur» de pur latin. E ti ci devise ha Occidental
realisat plu consequentmen,
quam Mundi-Latin. (Li dit paroles es in sam témpor argumentation contra
Interlingua, quel es ancor mult plu latinid, quam Mundi-Latin.)

…Sr. W. reprocha ad Occidental que il usa «tri conjugationes». To es
ínjust. Occidental usa solmen un conjugation. Su infinitive fini sempre per
-r, passate sempre per -t etc. Solmen li radica verbal posse finir per
-a, -e, -i. Ma ti ci «desfacilitá» -- secun opinion de sr. W. -- es just
li max grand avantage de Occidental. Un avantage tam grand, que li famós prof.
Jespersen ne hesitat, adopter it anc in su Novial. Ti ci arangeament
permisse nos formar regularimen omni ti international paroles, queles
til nu esset o mutilat (in Esperanto e Ido) o irregularimen format (in altri
lingue international). Ples comparar li sequent paroles con li corespondent paroles
esperantic: reforma-r, reforma-t-or, reforma-t-ion, expedi-r,
expedi-t-or, expedi-t-iv, con-struct-er, con-struct-ion, con-struct-or,
etc. On nequande hesita, per quel vocal deve finir li verbe, pro que it
sufice imaginar li respectiv substantive (reformation, definition, etc.)
por saver strax li just radica verbal (reforma-, defini-, etc.). Ti
procede sembla strangi a nor adversarios, ma ili ancor ne successat
trovar alquo plu bon, por obtener derivates ne solmen natural, ma anc
regulari.

… Ma yo ne posse consentir con vor vis-punctu, que omni lingue, mem
«Ro», vell esser bon, si it vell auxiliar vos atinger practic scopes. Vu
ne deve despreciar un tre important factor in ti question, i.e. li
custome de homes. Li homes ne va accepter alquo ínacustomat. It es ja li
natura homan e noi ne va changear it. Pro to anc Volapük devet ceder
completmen al plu natural Esperanto. Ad-plu, quam justmen citat
ci-supra, li tot alt cultura europan es ya basat sur li latin e it vell
esser un ínreparabil damage, destructer ti comun base cultural e ti
comun instrument del cultura. Pro to yo crede, que solmen li
occidentalid lingues, quel efortia conservar ti alt cultural valore
intact, va haver success.

…In fine yo vole monstrar vos ancor, que Occidental es mult plu proxim al
latin, quam Esperanto. In li latin on di «Honores mutant mores», in Occidental:
«Honores muta mores», in Esperanto.: «Honoroj sangas morojn». Altri
exemples:

|===
| Latin | Occidental  | Esperanto

| Nulla dies sine linea.
| Null die sin linea.
| Neniu tago sen linio.

| Vade retro.
| Vade retro.
| Iru malantaŭen. (!)

| Nec Hercules contra plures.
| Ni Hercules contra plures.
| Nek Herkulo kontraŭ multajn.

| Dulce et honorabile est pro patria mori.
| Dulci e honorabil es pro patria morir.
| Dolĉe kaj honorinde estas pro patrujo morti.

|===

etc.

[.author]
Josef Svec (Praha).

// XXX NOTE: ci esset li marca original de págine -8-

// International decimal classification e international lingue {{{2
=== International decimal classification e international lingue

(Scientic articul scrit in li historic orthographie de Occidental.)

// XXX TODO: Confirm ca li original ortografie esset preservat.

Serchante in catalogos de bibliothecas, in specificationes de literatura
e in registraturas de scrites on va constatar que sempre li
classification es un altri, quo es li cause de dissipation de mult
témpor e labor.

Solmen un unitari classification del materie quel on usat in omni loc,
es li garantie por órdine e por economic labor. In ti casu on trova p.
ex. libres pri un object in omni catalogos de bibliotheca sempre sub li
sam designation e in li sam loc.

Un tal unitari systematic division del total saventie del hom es li
international Decimalclassification (abbreviation: DC).

Li Decimalclassification hodie ja es usat in omni partes del munde por
ordinar printates e scrites de omni specie, p.ex. in bibliothecas,
bibliographies, in public e privat administrationes, in officies de
patentes, in reclam-burós de firmas, in redactiones de revues etc. Omni
institutes queles collecte, classifica e conserva literatura e
documentes in plu grand extension, hodie ja utilisa li
Decimalclassification.

Li national normes (folies e brochures) ja es ordinat conform al DC in
Germania, Holland, Russia, Dania e Tchecoslovacia, Svissia, Belgia,
Francia e Grand Britannia comensa secuer.

Li fundament del Decimalclassification esset posit del american
bibliothecario Melvil Dewey ja in annu 1876. Poy it esset reformat e
expandet per li Institut International de Bibliographie in Bruxelles.

Hodie omni labores in extension e redaction del complet editiones del
Decimalclassification es centralisat in li IID (International Institut
por Documentation, Willem Witsemplein 6, den Haag, Holland), quel es
auxiliat per li ISA (International federation del
Standardisation-Associationes).

Li Decimalclassification divide li total dominia del scienties e del
activitá homan in 10 cardinal gruppes; chascun de ti 10 gruppes es
subdividet denov in 10 gruppes etc.

Li division in 10 gruppes sempre es possibil, si on divide logicmen de 8
till 8 e on resuma omni altri gruppes sub 9. In mult casus li numer del
gruppes va esser plu micri quam 10, quo in li DC ne es un desavantage.

Li ciffre 0 sempre expresse li general exposition de chascun section.

Por augmentar li claritá, on posi un punctu detra chascun triesim ciffre
de un DC-numero.

Li logic consecution del numeros del DC es li secuent:

DC 0 Omnicos destinat al scop del notiones max general del saventie, li
labor del professiones, li activitás e li grand institutiones del
saventie. Poy li libre in general, li bibliographie e li general
collectiones de divers scrites.

DC 1 Secue li philosophie, tractant li pensada, del natura del pensada e
del systemas queles li pensada ha elaborat

DC 2 Li religiones, considerant factes real o illusori

DC 3 Sur li base de ti ci idees es constituet li societés, e li social
scienties forma li secuent classe.

DC 4 Secue li classe del lingues (philologie e linguistica), quel servi
al communication in li social medie constituet

DC 5 Li pur scienties, mathematica, physica e li altri scienties pri
natura, queles es li fundament del

DC 6 applicat scienties, li technic activitás queles concerne li
transformation per li hom del natura e de su medie

DC 7 Li classe del bell e applicat artes e

DC 8 li classe del bell litteratura es reservat al occupation exter li
immediat utilitá e al homan interpretation del natura e del social medie
secun li sentiment

DC 9 Li classe historie, biographie e geographie tracta li materiales
videt sub li triplic aspect: témpor, individual persones e loc.

// XXX NOTE: ci esset li marca original de págine -9-

It es sin practical importantie que li consecution del principal classes
in li DC ne es conform al recent scientific conceptiones pri li
classification del scienties. P. ex. un classification plu conform al
modern scientic conception (precipue de Wilhelm Ostwald) vell esser p.
ex. in li secuent consecution:

0 general bibliographie -- 1 historie -- geographie -- 2 philosophie -- 3
pur natural-scienties -- applicat naturscienties, technica -- 5 sociologie
-- 6 pedagogica -- 7 lingue e scritura -- 8 bell litteratura -- 9 altri
artes e plesura.

Ma li principal sectiones hodie generalmen acceptet definitiv es

DC 0 general, bibliographie -- DC 1 philosophie -- DC 2 religion,
theologie -- DC 3 social scienties, jure, administration -- DC 4
philologie, linguistica -- DC 5 mathematica, naturscienties -- DC 6
applicat scienties, medicina, physiologie, technica -- DC 7 bell e
applic8at artes, photographie, musica, ludes e sport -- DC 8 bell
litteratura DC 9 historie, geographie.

Chascun principal section have ulterior subdivisiones, p. ex. li section
4:

40 general 41 general linguistica e philologie -- 42 occidental lingues
in general -- 43 germanic lingues -- 44 til 46 romanic lingues -- 47
classic lingues, latin, grec -- 48 slavic lingues -- 49 altri lingues.

Plu detalliat es li subdivison, plu special es li notiones, plu long es
li numerós. P. ex.

4 linguistica 41 general linguistica e philologie -- 415 grammatica --
415.4 etymologic composition e derivation de paroles -- 415.41 general
leges etymologic -- 415.411 general leges del morphologic evolution,
formation de paroles -- 415.411-1 radicas, affixes, elementes del
paroles, 415.411.12 affixes, formanties -- 415.411.121 affixes in general
415.411.121.2 suffixes.

Li DC es apt por omni scopes. Por privates es suficent in mult casus 2
til 3 ciffres sin que li indication de ulterior decimales posse trublar.
Ma si necessi on posse decimalisar un notion til li ultim unité, til li
individuo.

Ultra li principal numerós on usa in li DC anc complementari numerós,
queles servi al plu subtil subdivision por representar cert frequent
detallies.

P.ex. un complementari númer in signes de citation indica un cémpor
408.93 «18» Esperanto in li 19esim secul.

Un complementari númer comensant per zero indica un form 408.942.1 (05)
Ido-revúe

Un complementari númer con un signe de egalitá indica un lingue
621.3(02)-3 manuale de electrotecnica in german lingue.

Li cartoteca de bibliotecas tre sovente es ordinat secun du vis-punctus:
1) libre-cartes queles es deposit alfabeticmen secun li nómines del
libreautores, 2) auxiliari titul-cedules queles es deposit alfabeticmen
secun li titules del libres.

Li ordination del cedules nominat in supra sub 2) have li desavantage
que it vole substituer un sistematic classification del libres, ma in
fact es solmen un tre mal surogate de un classification. Nam li divers
cedules es vicinat un al altri ne per li vicin contenete del concernet
libres ma per li hasard del arbitrial libre-titules e per li hasard del
alfabet-loc del selectet parol del libre-titules in li divers lingues.
In chascun lingue es un altri classification del materie. Sinonimes es
disperset.

Li Decimalclassification es índependent de omni ti hasardes queles es
implicat in li arbitrari alfabete in li diversitá del lingues. Nam li
Decimalclassification es un pur classification secun materie índependent
del lingual expression del classificat notion. Ergo li DC es un
excellent universal classification. Sinonimes es concentrat.

La ideal biblioteca consiste ex libres queles have solmen normalisat
formates e queles in li meubles es ordinat in series conform al
DC-numerós. Li libre-meuble del futur va consister ex tri sectiones,
queles es constructet por li tri max grav formates. i.e. 1) li normal
postcart-formate A 6 (105 x 148 mm); 2) li normal demílettre-formate
A 5 (148 x 210 mm) e 3) li normal lettreformate A 4 (210 x 297 mm).

// XXX NOTE: ci esset li marca original de págine -10-

In chascun de ti sectiones on va ordinar li singul libres mecanicmen
secun li DC-numerós. Secun desire on va posser mover li tot serie del
libres, e tamen li colection va restar in órdine talmen, que li libres
con afin contenete es situat un apu li altri.

In li curs del decennies li classification de divers dominias ha mutat
su aspect. Ma on ne sempre posse changear un sistema de classification
quel ja es in usada. Pro to anc li DC certmen have divers estetic
defectes provenient de obsolet subdivisiones quelcvezes mem de personal
tendenties del redactores del respectiv dominias. Ma ti desavantages es
sin remarcabil importantie por li usation del DC in general. Si in li
curs del témpor pro divers causes changes del Decimalclassification es
necessi, on secun possibilitá elimina li old DC-numerós sin usar les por
altri notiones.

Li longore de un DC-numeró ne expresse alquant valentie. Un numeró con
du ciffres in su importantie posse esser de sam valore quam un numeró
con mult ciffres. P. ex. 72 significa architectura, 621.396
radio-tecnica. Hodie chascun es convictet, que li radiotecnica have li
sam cultural importantie quam li architectura. Li diferentie es ti que
li architectura, ja es tre old, contra que li radiotecnica ha developat
se solmen in li ultim poc annus.

In li fine del present articul noi exposi specialmen li tabelle del
constructet lingues. Li letor va remarcar que li tabelle es un image del
evolution del divers sistemas de lingue international, conform al
conception del redactores in li divers epocas del ulterior extension del
tabelle.

Langue bleue de L. Bollack, quel nequande ludet un remarcabil rol in li
movement del lingue international usurpa li respectabil numeró 408.93, quel es tam
practicabil curt quam li numeró 408.92 de Esperanto.

Ido es honorat per un propri numeró, i.e. 408.941.1, in un loc plu
respectabil quam Novial, quel have mem 9 ciffres: 408.99.723.

Tamen li recent redactor del gruppe 408.9 -- constructet lingues -- del
german complet edition del DC (Dezimalklassifikation. Deutsche
Gesamtausgabe. Bearbeitet vom Deutschen Normenaussschuss. Dritte
internationale Ausgabe der Dezimalklassifikation. 2. Lieferung Abtlg. DK
3 und DK 4: Beuth-verlag G m b H., Berlin SW 19: Ausgegeben Oktober
1935) estima Occidental mem minu mult quam Novial. Nam ci on trova
Occidental ne havent un propri numeró. Occidental es citat solmen quam
exemple, e it apartene al gruppe DC 408.993.71: Systeme mit
vereinfachter internationaler Grammatik. Ma Occidental ne have un propri
numeró, contra que Volapük, Esperanto, Langue bleue, Ido, Interlingua,
Idiom Neutral e Novial have un propri numeró.

Si on egarda que mem li neutral critico va conceder que Occidental e in
li scientie e in li movement del Lingue international lude un rol
adminim tam important quam Idiom Neutral e Novial, on deve declarar que
li redaction del parte 408.9 del triesim international edition del DC es
executet in maniere sive ne objectiv sive sin conossentie del special
materie. Noi vole esperar que ti ci manca va esser eliminat in li
quadresim edition del DC, i.e. in li anglés edition.

Occidental ja in annu 1935 apartene al max important sistemas de
international lingue, ergo it merite un propri numeró.

Noi proposi al International Institute por Documentation stipular por
Occidental li numeró *DC 408.95*. Noi motiva ti curt numeró per li
importantie de Occidental. *Nam hodie Occidental pro su mult adeptes e
pro su primari scientific valore es li max grav concurrente de
Esperanto.*

In sequent noi do reproducte un selectet part del principal section DC 4
«filologie linguistica», con exposition complet del gruppe DC 408.9
«constructet lingues». Noi excerpte ex li german complet edition (3im
international edition. Vide in supra):

// XXX NOTE: ci esset li marca original de págine -11-

*4* filologie, linguistica -- *40* general pri linguistica -- *401* filosofie e
orígine del lingue -- *402* evolution del lingues -- *406* precision e puritá
del lingue -- *407* instruction e studie del lingues -- *408{nbsp}409*
classification del lingues -- *408.1* primitiv lingues -- *408.2* lingues sin
litteratura -- *408.3* modern vivent lingues -- *408.4* mort lingues -- *408.5*
lingues con litteratura -- *408.7* dialectes -- *408.8* conventional lingues,
mixtet lingues, corupt lingues, p.ex. pidgin-english, papiamento -- *408.9*
artificial lingues, international lingues, constructet lingues -- *408.90*
general, projectes -- *408.901* reflexiones pri li possibilitá de
international lingues -- *408.91* Volapük (Schleyer) -- *408.92* Esperanto
(Zamenhof) -- *408.93* Langue bleue (L. Bollack) -- *408.94* sistemas derivat
ex Volapük e Esperanto -- *408.941* sistemas derivat ex Volapük -- *408.942*
sistemas derivat ex Esperanto -- *408.942.1* Ido (de Beaufront -- *408.99*
altri sistemas de constructet lingues -- *408.991* filosofic sistemas a
priori, sur li fundament de logic classification del notiones.

*408.991.1* sistemas sur li fundament de divers signes, lítteres e ciffres
p.ex. Lingua philosophica (Kalmar 1772), Pasigraphie (de Maimieux 1797),
Solresol (Sudre 1866).

*408.991.2* sistemas sur li fundament de numerós e de matematic simboles,
p{dot} ex. Pasigraphie (M. Pais 1859), A. O. (V. Gordin-Beobi 1920).

*408.991.3* sistemas sur li fundament del lítteres del latin alfabet,
p.ex. Lengua universal (Sotos-Ochando 1845), Langue Universelle
(Letellier 1852), Lingua lumina (Dyer 1875), Ro (E. Foster 1909).

*408.992* mixtet, eclectic sistemas.

*408.992.1* sistemas con rational grammatica adaptat a ínchangeat national
vocabularium, p.ex. Pasilingue (Steiner 1885), Antivolapük (Mill 1893).

*408.992.2* sistemas con rational grammatica e con arbitrari vocabularium
p.ex. Dilpok (Marchand 1898): vide anc 408.91 Volapük e 408.941 sistemas
derivat ex Volapük.

*408.992.3* sistemas con rational grammatica e con vocabularium secun
aprioristic principie, p.ex. Langue universelle (Grosselin 1836), Langue
universelle et analytique (Vidal 1884), Blaie Zimondal (Merigi 1884),
Nal Bino (Verhegen 1886), Spelin (G. Bauer 1888), Dil Fiweger 1893);
vide anc 408.93 Langue bleue.

*408.993* sistemas a posteriori.

*408.993.1* sistemas sur li fundament de national lingues in general.

*408.993.2* sistemas sur li fundament de mort lingues.

*408.993.21* sistemas sur li fundament del latin in general.

*408.993.22* simplificat latin, p.ex. Panglossie (Le Dantec 1885),
Weltsprache (Eichhorn 1887), Novilatin (Beerman 1895), El interpres
international (v. Hely 1905), Lingua Perfect (A. Hartl 1909).

*408.993.23* modernisat latin, p.ex. Mundolingua (Lott 1889).

*408.993.232* Interlingua (Peano 1903, 1909).

*408.993.232.2* divers variantes de Interlingua.

*408.993.25* sistemas sur li fundament del grec p.ex. Apolerna (Grasserie
1906).

*408.993.26* sistemas sur hebreic fundament p.ex. Pasilingua Hebraica
(Lenz 1889).

*408.993.4* sistemas sur li fundament de vivent lingues.

*408.993.42* sistemas sur li fundament del anglés, p.ex. Anglic (Zachrison
1930), Basic English (Ogden 1932).

*408.993.430* sistemas sur li fundament del german, p.ex. Wede (Baumann
1915).

*408.993.439.7* sistemas sur li fundament del sved.

*408.993.44* sistemas sur li fundament del francés, p.ex.
Communicationssprache (Schlipfer 1939), Francesin (Ljakide 1893),
Pataiglob (Bohin 1898).

*408.993.45* sistemas sur li fundament del italian.

*408.993.46* sistemas sur li fundament del hispan, p.ex. Lingua Universal
(Puchner 1897, Mundolingua (Starrenburg 1922).

*408.993.5* sistemas mixtet ex national lingues.

// XXX NOTE: ci esset li marca original de págine -12-

*408.993.51* anglés-germanic sistemas, p.ex. Tutonish (Molle 1902).

*408.993.52* anglés-romanic sistemas; p. ex. Anglo-Franca (Henderson
1889).

*408.993.58* slavic sistemas -- *408.993.7* altri international europan
sistemas -- *408.993.71* sistemas con simplificat international grammatica,
p.ex. Reform-Neutral (Rosenberger 1912), Occidental (E. de Wahl 1922),
vide anc 408.942.1 Ido -- *408.993.72* sistemas con aglutinat grammatica;
vide anc 408.92 Esperanto, 408.942 sistemas derivat ex Esperanto --
*408.993.722* Idiom Neutral (Kadem bevünetik volapüka 1902) --
*408.993.722.1* variantes de Idiom Neutral -- *408.993.723* Novial (Jespersen
1928) -- *409.1* chiffre-lingue -- *409.3* special lingues -- *409.31* special
lingues secun sociologic classification -- *409.311* altlingues -- *409.312*
populari, familiari conversation-lingues -- *409.314* vulgari lingues.
Slang e a -- *409.316* hierarchic lingues, polit lingues, lingues de castes
-- *409.32* lingues de singul sexus e de divers etás -- *409.321* lingues del
mannes -- *409.322* lingues del féminas -- *409.325* lingues del infantes --
*409.325.9* lingues del matres, del nutressas -- *409.33* secret lingues --
*409.335* argot etc. -- *409.34* lingues de divers professiones -- *409.35*
lingues del specialistes -- *409.5* mimica.

Litteratura:

1. Dezimalklassifikation. Deutsch Kurzausgabe nach der 2. Ausgabe der
   Dezimalklassifikation. Bearbeitet im Auftrage des deutschen
   Normenausschusses von Dipl. Ing. Heinrich Günther, IDD-Publication
   Nr. 168{dot} Beuth-Verlag G.m.b.H. Berlin SW 19: 1932, 100 S.A 4.
   RM 4.—.

2. Erweitertes Schlagwortverzeichnis zur deutschen Kurzausgabe der
   Dezimalklassifikation. IID-Publication Nr. 168 a. Vertriebsstelle
   der Vorträge des I.I.D. Frankfurt am Main. Neue Mainzerstrasse 47.
   112S. A 4{dot} RM 5.—.

3. Dezimalklassifikation. Deutsche Gesamtausgabe. Bearbeitet vom
   Deutscher Normenausschuss. Dritte internationale Ausgabe der
   Dezimalklassifikation. IID-Publication 196 I. Lieferung:
   Einleitung: Hilfstafeln. Abteilung O. Allgemeines. Abteilung 1
   Philosophie, Abteilung 2 Religion. Beuth-Verlag G.m.b.H. Berlin SW
   19: 1934. 148 S.A.  4{dot} RM 11.—.

4. Dezimalklassifikation. Deutsche Gesamtausgabe. Bearbeitet vom
   Deutschen Normenausschuss. Dritte internationale Ausgabe der
   Dezimalklassifikation. 2 Lieferung: Abteilung 3
   Sozialwissenschaften.  Recht. Verwaltung. Abteilung 4 Philologie.
   Sprachwissenschaften.  Beuth-Verlag G.m.b.H. Berlin SW 19: 1935:
   160 S. A. 4 RM 11.—.

5. Classification Décimale Universelle Seconde Edition complète,
   française, internationale. IID-Publication Nr. 151: Firma D. van
   Keerberghea, Rue Piers 101, Bruxelles 1927 1929. 1400 pg. 40. fr.
   sv. 100.—.

6. Universalis Supplementa et Correctiones: 7000 nov DC-númeres in
   completation al Publ. Nr. 151: Edition del Institute International
   de Documentation. Willem Witsenplein 6, den Haag 1932: fl. holl.
   8.—.

7. I.I.D. Communicationes trimensual. Ti ci revúe contene articules
   pri li question de documentation in francés, anglés, e german.
   Edition del Institute International de Documentation. Willem
   Witsenplein 6, den Haag Subscription annual: fl. holl. 4.—.

[.author]
Ing. E. Pigal (Wien, Austria).

// Humor {{{2
=== Humor

// XXX NEW: Li titul «Humor» esset mettet in ti edition.

Senior: -- Til revide, mi cara; si per hasard, yo ne vell posser revenir
por li diné, tu vell reciver un telegramma.

Seniora: -- Ples ne prender ti pena, mi amico, yo es avisat. Yo ha just
nu trovat li telegramma in un tasca de tui veston.

// XXX NOTE: ci esset li marca original de págine -13-

// Pro quo li discussiones es steril! {{{2
=== Pro quo li discussiones es steril!

Observa quo eveni circum vos.

Quande du persones, de quel li convictiones es completmen oposit,
discusse pri quelcunc objecte, religiós, politic, social, etc.,
generalmen ili parla, in comensa, in un son prudent, presc índiferent;
ma it sufice que un altri person, alcun auditores neutral es present por
que ínmediatmen li ton deveni plu tranchant, plu agressiv. On posse
deducter que li spectatores es li unesim culpabiles quande un discussion
deveni violent.

Secun quant li argumentes deveni plu aspri, li du adversarios sempre
minu escuta se unaltru. Ili crede que ili responde unaltru; in realitá
ili monologa chascun in su torn. Li confusion cresce til li moment
quande li max furiosi exclama: «It es simplic: ne existe possibilitá
discusser con vos.»

On pretende que del choc del idés surti li lúmine. To es forsan ver
inter du conversatores de quel chascun es sincermen desirosi informar se
pri li opinion del altri; ma avan altri persones, chascun discussor
crede esser abassat in li public opinion si su idés ne es victoriosi.

[.author]
Tribune de Genève

// Un mal aventura {{{2
=== Un mal aventura

On save que pro li diferentie de valore del moné
inter Francia e Svissia, it es minu custosi por un Sviss comprar su
vestimentes in Francia quam in su propri land. Por impedir li habitantes
comprar tro mult in extrania, li doane sviss imposi fortmen li merces
intrant in li land. Tamen existe sempre persones serchant aprovisionar
se in extrania sin payar li impost in li doane; por exemple it es facil
comprar un nov vestiment in Paris e metter it sur su córpor quam si it
vell esser su habitual tal.

Ultimmen, un Geneveso comprat un bell complet vestiment durant un viage
in Francia. Sur li tren de retorn, il intrat in li W-C con su carton,
desvestit se rapidmen… Ma quo far con ti old vestimentes? Sin hesitar
il lansat le tra li fenestre. Poy il apertet li pacca contenent li
vestiment francés… Horrore, li pantalon mancat, probabilmen obliviat
del mercator!

In li frontiere, nor mann ne volet surtir de su W-C. Finalmen il devet
confesser su culpa tra li porta. On provat trovar un pantalon in li
station, ma sin success. Li doaneros aportat le un mantel. Li fraudero
descendet del tren in un tam comic vestimentache que li viageatores
esset sucusset de rision.

// XXX NOTE: ci esset li marca original de págine -14-

// Agitat nocte in hotel {{{2
=== Agitat nocte in hotel

[.author]
de E.V.B. Andersen

Vu certmen conosse li sentiment quel fa su via al superficie del
consciositá, quande ye clocca un in nocte, on es avigilat del senior
logiant in li etage superior, quel retorna in audibilmen elevat humore
del litt amusant evenimentes vesperal. Ancor in sferes superior, il
senti un beson ventilar su cap calid per un marchadetta in li chambre,
por injoyar e edificar su con-homes dormient. Il mem senti un tam fort
desir a far les partiprender ye su propri reyunisat viv-joya, que il
completmen abandona se a disharmonic reproductiones de un folli
refran-fragment reptet in su stupid chest cerebral.

Poc a poc, li afrigidation efectuante se, il senti desir a un refriscant
balne in li cuf. Con resolut energie il aperte li scruv del aqua calid,
quel ulula in strident ton major. Sifflada e altri plu plump sones
continua. Yo seque chascun de su tornes con atention maladiv. Li
aquascruv ulula con ínfatigabil fortie. Bentost li temperatura del aqua
va esser apt por far bollir svinettes in it; o forsan il vole
transformar li chambre a un vaporatoria. Li marchada al aqua-scruv
ululant cessa in sam témpor; ma es sequet rapidmen de un crac, e un
serie de ínarticulat interjectiones.

Con satanic satisfaction yo constata que -- a judicar secun evidentie --
il ha brulat se. E nu li scruv del aqua frigid eleva su voce lamentosi;
advere solmen por brevi témpor. Quam omni su con-masculines il es
evidentmen timid a frigore. On audi caut movementes, e poy li scruve
frigid fa denove audir un son lamentant, ti ci vez un poc plu long.

Pos to il suposibilmen cade in melancolic meditationes. Sones amemorant
a un hipopótamo proclama li tormentes de ánima in queles il ho-moment
trova se. Li pression del multitá e póndere de su peccas deveni tro
grand; il ne plu posse portar les in position vertical; con sismatic
sucusses il deve lassar cader su córpor sur un stul.

Quande il denove leva se, il es liberat ne solmen de obscur pensar, ma
anc de un sapate. Li marchada adavan e adretro sur li suol continua,
alternant in sones dur -- del sapate -- e sones moll -- del ped in strump,
acompaniat de felici cantettada e litt risiones plen de juition.

Yo es sufocat in cussines e furie. Mem du tablettes dormitiv have null
efect.

Il comensa cantar «Rosaspina esset un flicca bell, flicca bell, flicca
bell» (canzon-dansa por infantes), evidentmen con ínmesurabil joya e
amusament por se self.

// XXX NOTE: ci esset li marca original de págine -15-

Yo es morient, con un humid drap sur li cap e vattetampones in li
oreles; quande subitmen sona un crac, quam un tir de cannon:
Suposibilmen li altri sapate ha fat se índependent del pede durant li
dansa circum Rosaspina.

In fine li lette -- e mi plafon -- craca, menaciant grav accidentes, un
portion de stuccatura cade sur me. E durant que yo in ínpotent furie
salta de mi lette, trampla sur li suol, e lácrimas flue in continui
riverettes sur mi facie, li bestie in supra dormi li dorme del
ínnocentes.

[.author]
Autorisat traduction ex dan de Ilmari Federn.

// Poemas {{{2
=== Poemas

// XXX NEW: Li titul «Poemas» esset mettet in ti edition, por
// gruppar ambi poemas, quel es del sam autor e traductor. Pro sam
// motiv, tis ha esset movet ad comensa:

[.author]
De Niels Kaas-Johansen. +
Autorisat traduction ex dan de Ilmari Federn.

// Langore {{{3
==== Langore

[verse]
____
Yo te desira incontrar
In verne renascent
Sur un calm via solitar,
U vive es rident.

Tu ocules a me brilliat
De un profund chagrin;
Li dulci ride revelat
Un ánima sestrin.

Tu rosi facie monstra clar
Del sanitá li font.
E por in vesper it besar
Invita me tu front.

Del ciel li sole brillia nu
Sur un tranquill allé.
Ma yo joyar ne posse plu,
Si yo ne trova te.
____

// Blues {{{3
==== Blues

[verse]
____
Blu-vesit, un jolli flicca
Incontrat yo per hasard;
Ella transversat li corte
Persequet de mi regard.

Dulci aparet su labies,
Su ridette bon e fin.
Ella aportat li verne
Con se, e parfúm florin.

Ebrimen fe intricar yo
Li odore exquisit.
Ma in dom intrar fe ella --
E hiverne revenit.
____

// XXX NOTE: ci esset li marca original de págine -16-

// Cosmoglotta A 107 (1936-03/04) {{{1
== Cosmoglotta A 107 (1936-03/04)

COSMOGLOTTA, marte-april 1936. (Annu XV.) No 2 (107)

Li cronica apari in li suplement trimestral «INFORMATIONES»

BELL ARTES e MUSICA

ifdef::original-tocs[]

// Contene {{{2
=== Contene

- Li musica e li capilles.
- Li invention del gumme.
- Li National Gallery.
- Li vocabularium del centres de interesse: Bell artes.
- Li gravura sur linoleum.
- Li ex-libris.
- Un truc.
- Li caricatura.
- Li dadaisme.
- U li gustes es mutabil.
- Li influentie del musica sur li animales.
- Vocabularium del musica.
- Li acordeon.
- Li baston de chef de orchestre.

endif::original-tocs[]

(Image: Verne. -- Aquarelle infantin. (Metode del prof. R. Rothe,
Wien.))

// Li musica e li capilles {{{2
=== Li musica e li capilles

Mult musicantes havet li avantage de abundant capilles. In anteyan
témpores, ili esset Beethoven, Berlioz, Paganini, Liszt, e plu proxim a
nos: Fauré, Debussy, Paderewsky. Tamen on ne expectat que li musica vell
esser reputat quam un regenerator capillari. Tamen, just to evenit. Un
german scientist, professor in li universitá de Stuttgart, recomanda li
musica quam li max bon medie far crescer li capilles. Secun le, ex cent
compositores de musica, on trova solmen du calves, contra que li
proportion ascende a 16% che li litteratores!

// XXX NOTE: ci esset li marca original de págine -17-

// Li invention del gumme {{{2
=== Li invention del gumme

Til li fine del XVIIIim secul, on utilisat,
por efaciar li scritura, li crumel de pane, quel es ancor hodie usat del
dessinatores. Solmen circum 1775 aparit li unesim gummes por efaciar, in
cautchuc, queles esset inventet probabilmen del anglés chimist
Priestley. Sr. Magelhano, quel vivet in ti epoca in Anglia anc auxiliat
ti descovrition. Su monument existe in Oporto.

In comensa, e durant long témpor, li gumme por efaciar esset considerat
quam un luxu. It esset nigri, o almen presc nigri e pro to it esset
vendit sub li nómine de «pelle de negro». In li fine del XVIII-im
secul, un micri pezze de gumme de circa 12 mm custat 4 frs. sviss.

// Li Museo de Anglia {{{2
=== Li Museo de Anglia

// XXX NEW: Li titul esset mettet in ti edition.

Save vu que li National Gallery, li national anglés Museo de Anglia
nascet apen ante 100 annus? Li orígine es in li colection de Angerstein
quel includet solmen 38 picturas. Ti 38 picturas ha devenit hodie 3700,
omnes de unesim rang. Ti colection hat esset comprat in 1823, ma solmen
un annu plu tard li expense necessi esset votat del angles Parlament.

(Image: Abietes. Pictura infantin in guache. Metode R. Rothe, Wien,
Austria.)

// XXX NOTE: ci esset li marca original de págine -18-

// Li vocabularium del centres de interesse in li lingue international {{{2
=== Li vocabularium del centres de interesse in li lingue international

Li modern pedagogie ha patientmen serchat li leges a queles es submisset
a homan memorie. Mersí al tenaci labores de mult educatores,
principalmen de Dr Decroly, de Bruxelles (de quel li no 92 de Cosmoglotta ha
publicat li portrete), on save hodie que li paroles es evocat in li
memorie secun lor afinitá e lor relationes de sens. Quande por exemple
noi vole trovar li parol expressent li idé de «construction combustet»
noi evoca foy, flamme, calore, pumpero, e finalmen noi trova li just
expression «incendie». Sempre, quande noi sercha evocar un parol, noi
pensa al altris de sam familie, del sam gruppe de idés. De to, li
conclusion que li max bon medie aprender vocabules es studiar les
gruppat secun li centres de interesse, de activitás; do ne secun li
alfabetic dictionarium in quel ti paroles succede se in hasard sin
relation de sens.

Pro que in un lingue international li sol desfacilitá es constituet, ne
per li grammatica quel es sempre simplicissim, ma per li vocabularium,
it es tre important usar un metode rational e rapid por li studie de ti
vocabularium, secun li nov principies del centres de interesse.

Regretabilmen, li paroles in li dictionariums de Occidental til hodie es
rangeat secun li órdine alfabetic. Li supra-citat parol incendie, por
exemple, trova se inter imputar, incense, incidente, etc., inter queles
existe null relation de sens. Do un tal list, benque tre comod por un
consultation rapid, es ínutilisabil por li memorie quande it acte se
evocar li paroles secun li act ínconscient constatat del psicologos.

In li national lingues, on ha do composit vocabulariums secun li centres
de interesse, por docer plu rapidmen li lingue matrin al scoleros. Por
exemple in german existe li «Deutscher-Wortschatz» de
Schlessing-Wehrle, in francés li «Dictionnaire des idées suggérées par
les mots», de Rouaix.

Foliettar li dictionarium alfabetic por traducter un textu es un labor
tedant. Ma si li traductor posse antey consultar li list del paroles
usat in li special dominia tractat, li traduction va esser mult plu
rapid. Un altri utilitá de ti listes es monstrar quant rich e nuanciat
es li vocabularium de Occidental. Null lingue international es plu rich, e
tamen presc omni su paroles es ja internationalmen conosset e familiari.
Occidental renunciat ti enorm erra del anterior sistemas quel pretendet vicear
paroles international conosset per formationes inventet e
íncomprensibil.

Por elaborar ti vocabularium del centres de interesse, noi utilisat
principalmen li celebri «Recueil de mots français», de Pautex, revidet
e corectet del genevesi linguist Charles Bailly. Li excellentie de ti
libre es pruvat per li facte que it preterpassat li 60-im edition. Noi
basat nor traductiones in prim sur li Wörterbuch Deutsch-Occidental de Joseph
Gär. Li tot listes esset controlat del presidente del Academie de Occidental
ante printation.

In fine, noi deve far remarcar que Cosmoglotta ha ja publicaat quasi complet
vocabulariums concernent pluri centres de interesse. Por exemple in
astronomie on trova un important articul in Cosmoglotta no 70. de Sr Pigal. Li
elementes chimic ha esset enumerat de Sr. Janotta in no 95. Anc li no 77
ha publicat un long studie de Dr Wormser pri li artes del printation.

[.author]
R{dot} Bg.

// Bell artes {{{2
=== Bell artes

Architectura. Construction, dom, palast, stil, pilar, pilastre, colonne,
socle, base, fuste, pedestale, capitele, canalatura, cornis, tegment,
peristil, colonnade (colonn-ade), intablament, intablatura, arc, arcage
(arc-age), fris, plinte, portico, vulte, cupol, ogive, arc puntat,
traverse, págode, eclesia, catedrale, archeolog, archeologie,
exploration, excavation, antiquitá, obelisco, mumie. Scafotage, travage
(trav-age), armatura (arma-t-ura).

Sculptura (sculpt-ura). Sculptor (sculpt-or), alegorie, statue,
portrete, torso, statura, icone, idol, image, socle, pedestale,
bass-relief, ciselatura, modellage. -- antiquero (antiqu-ero), antiquario
(antiqu-ario).

// XXX NOTE: ci esset li marca original de págine -19-

Bell artes, ovre de arte, art-ovre, numismatica, numismat, medallie,
medallion, camé, filigrane, esmalte, pendette.

Verbes: sculpter (sculpt-er), exbossar (ex-boss-ar), modellar, ciselar,
formar, fassonar.

Dessin e pictura. Contura, esquisse, nuancie, siluette, ombre, signe,
marca, strec, strie, linea, lineament, meandre, zig-zag, ornament
(orna-ment), decoration, arabesca, volute, spirale, project, trate,
sgraffitura. -- Exbossament (ex-bossa-ment), -age, portret, cap, facie,
profil, image, ilustration, posa, caricatura, copie, diorama, panorama.
- Perspective, plan, profil, projection horizontal, vertical, elevation,
cup, cadre, bord.

// XXX NOTE: Ci es image ma apen visibil.

-- Simbol, simbolisme (simbol-isme), simbolist (simbol-ist), emblema,
atribute, blason, armes, insignie, garniment (garni-ment), placca, disc,
aureol, nimb, coron, diadem, band, banderole, parafe, monogramm, stil
renascentie, rococo, exposition, spectacul.

Geometrie. Linea rect, fractet, curv. Horizontale, verticale,
perpendicul. -- Base, altore (alt-ore), longore (long-ore), largore
(larg-ore), láter, sómmit, circul, centre, diametre, radie, tangente,
secante, flech, arc, triangul, equilateral, scalen, isocel; rectangul,
quadrat, paralelogramma, trapeze, trapezoid (trapez-oid), pentagon,
hexagon, heptagon, octogon, decagon. -- Ove, ovale, elipse, parabol,
hipérbol.

Instrumentes: Folie de paper, lineale, chablon, tabulette por dessin,
dessin-plane, compasse, tira-lineas, tir-plum, tir-lineale, compass-bux,
circul-bux, dessin-instrumentes, tush, crayon, porta-crayon, grafite,
pastelle, crayon de colore, crete, pinsel, estompe, planc, paper, album,
calca, copie, calca-paper, fusen, pan-crumel, gumm, platt-clove,
squadre, cadre, cavalette, trestale, frame, palette, plancette.

Colorantes: Ocre, citron, carmine, rubore (rub-ore), rossore (ross-ore),
rossitá (ross-itá), minium, sepia, indigo, neutral tinte, umbra,
cinabre, vermillion, smeralde, cobalt, cerusse, blanc de plumbe,
argente, aure, similor, talmi, auripelle. -- Pictura (pict-ura), pictage
(pict-age), tintura (tint-ura), colorite, carnation, pigment, ferruine.

// XXX TODO Confirmar "Blu-pallid", qui sembla un ínlogic composite
// vice "blu pallid" o "pallid blue" o "pallid-blue":

Colores: Blanc, nigri, gris, clar, obscur, yelb, rosi, rubi, purpur,
scarlat, ross, fulvi(?), verdi, blu, brun, brunetti, violetti, orangi,
moaré, lilas, azur, cindri-color. -- Blancatri (blanc-atri), nigratri,
etc. -- Blu-pallid, obscur, etc. -- Colores complementari.

Artistes: Dessinator (dessin-ator), pictor (pict-or), pictero
(pict-ero), colorero (color-ero), aquarellist (aquarell-ist), crayonist
(crayon-ist), paisagist, portretist, caricaturist, gravor (grav-or),
aquafortist (aqua-fort-ist), litografa, cromo-litografa.

Procedes: Pictura, gravura, cuprogravura (cupro-grav-ura), plum
sanguine, guache, aquarelle, fresco, oleo, miniatura, aquaforte,
litografie, lignogravura, xilografie, cromolitografie, linogravura,
tapisseríe, gobelin.

Ceramica, petre, alabastre, marmor, porcelane, caolin, sand-petre,
majólica, fayance, terracotta, vitre, cristalle. -- Vase, panse, coll,
ped, anse, orel, plate, glasura, esmalte, verniss.

Adjectives: Pictoresc (pictor-esc), picturesc (pictur-esc), colorat
(color-at), colorosi (color-osi), varie-, pluri, multicolori, incolori,
sin color, descolorat, clar, obscur, livid, artistic, chic, jolli,
elegant, simbolic, emblematic.

Verbes: dessinar, exbossar, picter, pinselar, colorar, descolorar,
tinter, nuanciar, ombras, posir ombres, decorar, ornar, copiar,
dessinar, calcar, decalcar, marcar, signar, jalonar, marcar per jalones,
incadrar (in-cadr-ar), puntar, compassar, efaciar, essuyar, sgraffir,
scrapar, rader, graver, simbolisar, portretar, imitar, contrafar,
linear, alegorisar, respegular (re-spegul-ar), retuchar (re-tuchar),
caricar, glaser, esmaltar.

// XXX NOTE: ci esset li marca original de págine -20-

// Li gravura sur linoleum {{{2
=== Li gravura sur linoleum

Mult letores de Cosmoglotta es ja interessat per ti nov procede de
reproduction e ili save que desde 2 annus li covriment de lor revúe e
anc li interior (por exemple li págine 16 de 1936) es ornat de un
gravura sur linoleum. Yo self posse bon parlar pri ti procede proque yo
promoet su difusion in li landes occidental. Yo scrit li unesim brochura
explicant in francés ti nov procede in decembre 1934 e un annu plu tard
li edition de 2000 exemplares esset exhaustet.

(Image: Exemple de gravura sur linoleum.)

Li success de ti procede explica per su rapiditá e su modicitá de
precie. Durant que un cliché sur zinc besona pluri dies por su
fabrication e custa circa 15 sviss frs. por li grandore de un post-cart,
un cliché ex linoleum del sam grandore es gravet in minu quam un hor e
custa circa… 30 cts. Por exemple li grand cliché del covriment
(eclesia de Payerne in Svissia) esset gravet in 40 minutes secun un
fotogramma. It es ver que li dessin con finesses ne conveni a ti specie
de reproduction: por exemple li cliché del munde sur li duesim págine
del covri es fat sur zinc, secun un grand dessin quel es reductet per
fotografie…

In prim, quo es li linoleum? In facte, to es un recent invention. Li
unesim fabrica esset creat in 1866. Ja in li VIIIim secul on usat por li
cortines un verniss nominat _linoleon_ contenent oleo de lin. De
to venit li actual nominat linoleum quel es ormat de lin e del latin
parol oleum (= oleo in Occidental). Ma li linoleum ne consiste solmen in oleo
de lin (!); su soliditá ne vell esser suficent. In realitá it es
composit principalmen ex corc, it es del cortice de un specie de querc,
a quel on junte lin-oleo e anc micri quantitás de gumm e resine.

// XXX NOTE: li marca original de págine -21- esset in li sequent
// paragraf:

Li corc es triturat ante esser mixtet al lin-oleo. Esque vu vell divinar
que ti operation del trituration es extremmen dangerosi? Li polve
de corc, quel es tre levi, e quel expande se rapidmen in li aere, forma
con ti ci un mixtura explosiv quel li scintilles del machine sufice por
inflammar. On pretende mem que it es minu dangerosi manuar dinamite quam
pulverisat corc.

Pos que li mixtura de corc e oleo forma un paste, on extende it sur un
toale de jute quel es ancor visibil sur li reverse del linoleum.

Regardante un gravura sur linoleum (on di per abreviation: lino) on
constata que li dessinator labora quam por li gravura sur ligne, per
opositiones de blanc e nigri e per usa del sgraffituras (vide covriment
de Cosmoglotta) por representar li demí-ombres. Li du procedes usa in
facte presc li sam instrumentes. Ma li grand diferentie es que li lino
es plu tendri, do plu facil a graver quam li ligne. Adplu li ligne ne
posse dar mult exemplares (apen 500) pro que it deveni aplastat sur li
presses del printerías. Pro to, li artistes quel vole publicar un
gravura sur ligne in un revúe o libre es obligat far reproducter it
antey sur un zinc-cliché, quo custa car. Con un linoleum, li afere es
mult plu simplic. It sufice clovar li placca de linoleum sur un pezze de
ligne havent circa 20 mm de spessore. Si li linoleum es spess de 3 mm,
li cliché have un spessore corespondent a ti del lítteres de printeríe,
it es 23 mm.

Un tal cliché es quasi ínconsumabil. Yo ha gravet un quel passat 40.000
vezes sub li presse sin esser damageat!

Por graver, on ne posse prender qualcunc lino. On deve selecter un
qualitá sin ornamentes, do un-colori e tam tendri quam possibil por que
li cultele posse laborar facilmen in it. In omni casus li linoleum
incrustat ne es apt por li gravura pro que li gravero es sempre genat
per li mult colores. Adplu li lino deve esser polit per un fin
vitre-paper. Quande li placca es pret on copia sur it li dessin per
tush.

E nu, on posse comensar li gravura. Til li ultim annus, it existet por
ti scope solmen li tasca-cultele, medie tre primitiv per quel es
explicat li non-interesse del artistes por ti medie de reproduction. It
esset tande nominat li «arte del cultele». Ma hodie li comercie livera
special instrumentes, to es micri culteles in form de V o de U, del
grandore de un ordinari plum e quel on posse fixar a un tenette.

Per ti V-cultele, on cava omni partes blanc del dessine e li partes
nigri apari in relief, quam in li gravura sur ligne. E in li printería,
sol ti partes in relief es covrit de incre e poy marca in nigri li
paper.

Noi vell posser dar multissim consilies e remarcas tecnic por obtener un
irreprochabil gravura, ma to vell esser tro long. Nor scope ci es solmen
dar un idé pri li avantages de ti nov procede.

Examinante li cadernes de Cosmoglotta in li du ultim annus nor letores
va strax reconosser li gravuras fat sur linoleum: ili es sempre fat per
superficies e strecas blanc e nigri sin demí-ombres. E ili va comprender
qualmen noi posset ilustrar tam richmen nor revúe presc sin expenser
moné por clichés quel custa tre car al altri jurnales.   R. Bg.

// XXX NOTE: ci esset li marca original de págine -22-

// Li ex-libris {{{2
=== Li ex-libris

Li amatores de libres, quel explora li exposituras del venditores de
old-libres, sovente trova in li anterior facie del covriment un
gravurette glutinat e portant ti paroles «ex-libris», con li nómine
del ancian possessor del libre.

(Image: Ex-libris.)

«Ex-libris» es un latin expression significant, quam on devina, «ex
li libres». In omni landes civilisat on usa li latin paroles, benque on
vell posser traducter it exactmen in lingue national, por exemple in
german «aus den Büchern».

Per extension de sens, li término ex-libris ha finalmen designat li
totalité del image. Ti image es selectet generalmen conform al gustes
del possessor o con su profession. Li sol scope del ex-libris es indicar
decorativmen li possessor del libre por que ti-ci ne perdi se. Do, to es
un specie de armes heraldic, ma ti armes es personal e ne familial, e ne
transmissibil a su infantes.

Li unesim question quel posi li persones interessat al heraldica es
ti-ci: Esque yo ne vell posser crear mi propri armes? Ti desir es
natural. Tamen it apare poc pretentiós inventer nov armes. Pro to, noi
vell consiliar a ti amatores: Ples crear vor ex-libris: nequi va
considerar to quam tro ambitiós e vu va posser composir it sin esser
genat del regules rigid del heraldica (vide Cosmoglotta No 98).

Anc on ne deve obliviar un important avantage del ex-libris. Vu save que
mult amatores have li trist hábitu pruntar partú libres e nequande
rendir les. Ma quande li libre porta su ex-libris -- it es li nómine del
proprietario -- it es desfacil al pruntator obliviar su deve.

// XXX NOTE: li marca original de págine -23- esset in li sequent
// paragraf:

Historie: On admisse generalmen que li ex-libris origina in Germania. Li
Franceses self agnosce it. Por exemple, li revúe A.B.C. de Paris (julí
1926) publica: «Li ex-libres es un producte de Germania, it nascet in
ti land ante li fine del XVim secul e it esset ta cultivat con plu grand
success e passion quam che nos». In su libre «Ex-libris» publicat in
1925, Sr. Zur Westen precise que li ex-libris nascet in Germania
in 1490. Ma in ultim témpor un autor sviss, Sr. Amweg ha pruvat que ja
in 1464, un nobile de Neuveville (romand Svissia) nominat Grimaître, hat
ja fat picter su armes e su iniciales sur folies de paper queles il
glutinat in su libres quam marca de proprietá.

Li unesim ex-libris presc sempre utilisat li heraldica quam ornament, ma
quande li nov arte penetrat in li borgesie, on esset naturalmen obligat
recurrer a altri medies de ilustrationes: paisage, figuras, animales,
etc. Hodie li creatores de ex-libris prefere un dessin conform a su
propri gustes o un dessin memorant su profession. Por exemple, un
apicultor selecte un ape, un musicante un violin, etc. Li celebri
scientist August Forel, li max grand conossor del formicas, adoptet ti
insecte sur su ex-libris.

Por obtener su ex-libris, on posse petir un dessin de un pictor. Ti
dessin es inviat che un clichero quel fabrica un cliché sur zinc, poy un
printator printa tam mult images quam on desira. On glutina ti images
sur li facie interior del covriment e conserva un cert quantitá por li
libres quel on va aquisiter plu tard.

Li colectiones de in 1490. Ma in ultim témpor un autor sviss, Sr. Amweg
ha pruvat que ja in 1464, un nobile de Neuveville (romand Svissia)
nominat Grimaître, hat ja fat picter su armes e su iniciales sur folies
de paper queles il glutinat in su libres quam marca de proprietá.

Li unesim ex-libris presc sempre utilisat li heraldica quam ornament, ma
quande li nov arte penetrat in li borgesie, on esset naturalmen obligat
recurrer a altri medies de ilustrationes: paisage, figuras, animales,
etc. Hodie li creatores de ex-libris prefere un dessin conform a su
propri gustes o un dessin memorant su profession. Por exemple, un
apicultor selecte un ape, un musicante un violin, etc. Li celebri
scientist August Forel, li max grand conossor del formicas, adoptet ti
insecte sur su ex-libris.

Por obtener su ex-libris, on posse petir un dessin de un pictor. Ti
dessin es inviat che un clichero quel fabrica un cliché sur zinc, poy un
printator printa tam mult images quam on desira. On glutina ti images
sur li facie interior del covriment e conserva un cert quantitá por li
libres quel on va aquisiter plu tard.

Li colectiones de in 1490. Ma in ultim témpor un autor sviss, Sr. Amweg
ha pruvat que ja in 1464, un nobile de Neuveville (romand Svissia)
nominat Grimaître, hat ja fat picter su armes e su iniciales sur folies
de paper queles il glutinat in su libres quam marca de proprietá.

Li unesim ex-libris presc sempre utilisat li heraldica quam ornament, ma
quande li nov arte penetrat in li borgesie, on esset naturalmen obligat
recurrer a altri medies de ilustrationes: paisage, figuras, animales,
etc. Hodie li creatores de ex-libris prefere un dessin conform a su
propri gustes o un dessin memorant su profession. Por exemple, un
apicultor selecte un ape, un musicante un violin, etc. Li celebri
scientist August Forel, li max grand conossor del formicas, adoptet ti
insecte sur su ex-libris.

Por obtener su ex-libris, on posse petir un dessin de un pictor. Ti
dessin es inviat che un clichero quel fabrica un cliché sur zinc, poy un
printator printa tam mult images quam on desira. On glutina ti images
sur li facie interior del covriment e conserva un cert quantitá por li
libres quel on va aquisiter plu tard.

Li colectiones de ex-libris. Desde long, li ex-libris es colectionat
quam li post-marcas, per cambias inter li diferent landes. Existe mem
societés quel gruppa li colectioneros e organisa li exchanges. On
asserte que li max bell colection de ex-libris in li munde es ti del
comte de Leiningen-Westerburg, quel possede circa 40.000 pezzes
diferent.

// Un truc {{{2
=== Un truc

// XXX NEW: Li titul esset mettet in ti edition.

Un truc: Un amator de arte esset viageant in Italia che un mercante de
picturas de Venezia: il descovrit un Perugin datat de 1520, quel il
obtenet presc por nullcos… 6.500 liras. Ma on save que un italian
lege interdi lassar passar li frontiere al ovres del ancian pictores.
Qualmen far? Nam li doane es ínflexibil.

Alor il fat picter, sur li old toale, li portrete del rey
Victor-Emmanuel III. Li brav doaneros salutat e lassat passar li
portrete de lor rey.

In Paris, on lava rapidmen per essentie; li visage del rey desapari e li
truc es finit. Nequant, nam, in sam témpore quam li recent pictura, li
ancian -- ti de Perugin, 1520 -- desapari anc por lassar aparir -- li
portrete de Garibaldi!!!

(Image: Exemple de plum-dessin. Cliché La Concorde, Lausanne.)

// XXX NOTE: ci esset li marca original de págine -24-

// Li caricatura {{{2
=== Li caricatura

Li caricatura es un art tre antiqui. Sur li vase del Grecos on vide por
exemple Jupiter con chap de nocte portant un scale por visitar su amata
Alcmene quel apari in li fenestre. On es surprisat constatar ye quant
temeritá, li Antiquos risibilisat li sacri persones, li deos. Li scritor
cristan Arnobe reprochat a su pagan adversarios ti manca de respect. Il
dit: leges ha esset fat por protecter li reputation de chascun cive
contra li calumnie e li mocada; ma simil protection mem ne existe in
favor de vor deos quel chascun posse desdignar.

Ancor ante ne long li caricatura ha evoluet. Til li fine del ultim secul
it besonat un textu por esser comprensibil. Li dessin esset principalmen
li acompaniament de un textu. Ma finalmen it ha liberat se completmen:
li caricatura explica se per se self e it ha comensat usar li color, con
un intention decorativ.

Li rol del caricatura es enorm, universal e mem util. Per monstrar nor
defectes, nor debilesses, nor erras, li caricaturist plena un function
social: il auxilia nos corecter nos self tam bon quam un moralist vell
far it.

It es facil constatar qualmen labora li caricaturist. Il exagera sempre
li trates caracteristic ed un person; talmen li portrete sembla risibil,
ma on reconosse tamen tre bon li person dessinat. Hodie li dessinatores
humoristic have lor propri annual salon de picturas, in Paris, e li
caricaturistes quam Gassier, Sennep, Bib e altres es tam famós quam li
grand pictores del epoca. Ili labora principalmen in li dominia politic
e secun natura. In Francia, li salones, li coridores del Senate e del
Chambre del deputates ne es solmen li dominia del jurnalistes; li
dessinatores anc have ta lor plazza e labora líbermen. Strax quande un
politico mane ínmobil, li albums surti del tascas e li crayones in hasta
fixa sur li paper alcun trates del modelle. On possede talmen pluri
centenes de Briand, de Tardieu, de Blum.

E quo es max curiós es, que ti satire per li image nequande provoca
protestationes. Mem si li victim del caricaturistes senti alcun despit
vider se plu desbell quam ili es, ili nequande monstra lor malcontentie.
E to posse esser considerat quam un grand privilegie del humoristic
artistes. Li scritor ne beneficia ti amicitá. Si vu descri con sinceritá
li portrete de un hom politic, il va considerar vor articul quam
agressiv, ma córam su caricatura dessinat, li sam mann va subrider, si
mem il ne es flattat. De u veni ti diferentie? To es tre desfacil a
explicar.

Qualmen on deveni caricaturist? It es evident que on ne deveni tal
solmen per volentie, on deve posseder un natural talent e poy developar
it per long labores. Noi mey citar li casu de un del max celebri
caricaturist de nor epoca: Sem.

// XXX NOTE: ci esset li marca original de págine -25-

Su ver nómine esset Georges Goursat. Su patre esset spicero in Périgueux
(Francia). Li infante esset educat che li Jesuites, poy studiat li jure
in Bordeaux. Pos har obtenet li licentie de jure, il renunciat li
avocatura e preferet intrar quam unesim employate in li spicería de su
patre.

Pro que il havet un real talent por li dessin, il comensat portretar li
persones de su cité. Un amico consiliat le emigrar a Paris quel sol
esset digni de su talent. Goursat tande installat se in li grand cité e
selectet in comensa li pseudonim de Sem pro que un altri caricaturist ja
conosset havet li nómine de Cham! Il devenit rapidmen celebri. Il esset
un micri mann sempre in movement, frequentant principalmen li elegant
circules. Sovente, mem, on videt le in nerecomandabil companie.

Bah! il dit con joca, mi du sestras es nonnas: ili prega por me, ili ne
have altri cos a far!

Quam omni caricaturistes, Sem semblat improvisar su portretes. In
realitá ante obtener ti images semblant apen esquissat, il devet sovente
recomensar les durant pluri semanes, pluri mensus e mem pluri annus; il
corectet les sin cessa per tre numerosi provas til quande il esset
satisfat.

In fine, yo vole ancor examinar li question del caricatura del vispunctu
interlinguistic. Li Idistes e ex-Idistes va saver con interesse que li
parol «caricatura» esset li cause de un grav missuccess in lor
movement. Vi pro quo:

Esperanto forma del radica karikatur-o, li verb karikatur-i e li nómine del
dessinator karikatur-isto. Ma quande li Idistes volet adopter ti
familie, ili constatat que to esset impossibil pro lor rigid regules de
derivation. Departente del nómine on vell dever dir karikatur-o,
karikatur-igar, karikatur-igisto, o departente del verb, on vell dir
karikatur-ar, karikatur-uro, karikatur-isto. In ambi casus, on obtene un
derivate ínnatural e mem comic. Pro to Couturat fat votar de su Academie
Idistic un ingeniós solution: on adoptet li verb karikat-ar, de quel on
posset derivat regularimen karikat-uro, ma li person devenit nominat
karikat-isto, quel es solmen un «caricatura» del parol international
caricaturist. Quande li grand amic de Couturat, li belgi major Lemaire,
leet ti solution, il intrat in un furore e strax suplicat Couturat
revocar ti decision «ridicul». Li long corespondentie inter Couturat e
LEmaine quel yo sol til nu conosse monstra que li afere tornat al drama.
Couturat volet li sacri logica, Lemaire defendet li naturalitá. Lemaire,
hom tre rich, quel hat apoyat li difusion de Ido per su influentie e per
pluri decenes de mill francs, ruptet con Couturat quel il acusat pri
dictatura e li movement in Belgia, de quel il esset li ductor, bentost
desaparit. Li desertion de Lemaire ha sempre esset un enigma por li
Idistes: hodie ili posse saver que li ultra-logica de Couturat es li sol
cause…

// XXX NOTE: ci esset li marca original de págine -26-

// Li dadaisme {{{2
=== Li dadaisme

Li arte, quam li politica, have su extremistes, it ea del honest e
scrupulosi copie til li follie. E proxim ti ultim on deve ya plazzar li
dadaisme, ti génere extravagant, hodie morit, felicimen. Li orígines del
dadaisme es in general sat poc conosset. Esque on save que it nascet in
Svissia? In 1915, in Zürich, vivet un ruman studiante, nominat Tristan
Tzara. On incontrat le in li circules del ínnumerabil emigrantes o
desertores quel, durant li grand guerre hat refugit se in Svissia. Inter
ti emigrantes trovat se alcun artistes, inter altri: cubistes,
futuristes, e expressionistes, german pacifistes, Bulgares e anc russ
revolutionarios. Lenin self esset ta, e ludet ye chac-lude e damas in li
restorerías durant que circum le, on discusset pri politica.

Tande Tzara decidet, con su amicos, fundar un nov artistic scol quel
devet esset un protestation contra li oficial arte, contra li socie, li
li morale e li litteratura. Il apertet un dictionarium in hasard, e
trovat li parol «da da», quel, quam on save, significa: fix idé un poc
naiv e stult. Il strax decidet adopter it. Quande Tzara pronunciat ye li
unesim vez ti nómine avan su disciples, «il provocat un extraordinari
entusiasme», raconta nos un del persones present. To evenit li 8
februar 1916, ye clocca six del vésper, in li café del Terrasse, in
Zürich. Esque vu vole un specimen del proclamation de ti yun mannes quel
pretendet salvar li munde per lor invention:

«Dada sputa in li ocul del munde, ili declarat. Li vive es un repugnant
enigma -- noi nega omnicos, noi es revoltat contra omnicos e noi vole li
destruction de omni valores».

Poc témpor pos li fundation del movement, Tzara leet publicmen un poema
de su composition in quel esset reunit «blu miel, un biciclist del
colore de yelb sand, potte de excrementes, cangurús, dolores de ventre»,
omni to ligat de verses quam «bum, bum», «mbazé, mbazé, bazé, bazé,
mleganga garou»!

Principalmen in Germania li dadaisme devenit violent. Por exemple in
1920, li policie devet cluder in Köln un exposition dadaistic, quel hat
provocat violent protestationes che li honest homes. On arivat al sala
passante tra un WC. public, e in li extremitá del galerie, on videt un
yuna, in robe de comunion, recitar obscen poemas.

Ti absurd movement bentost morit. On trova ancor alcun tracies de it in
li exposition del Pictores súper-índependent in Paris. Ma li homes passa
con un sub-rise. Dada ne merita alquo plu mult.

[.author]
M{dot} Besançon

// U li gustes es mutabil {{{2
=== U li gustes es mutabil

Quande on constructet li famós turre Eiffel in
Paris, li scritores e li artistes considerat it con furiós ocules.

// XXX NOTE: li marca original de págine -27- esset in li sequent
// paragraf:

Un die, durant li Exposition de 1889, li poet Verlaine decidet ear vider
it. Sur un coche, il directet se vers li Champ de Mars. Strax
quande il perceptet it, li poet intrat in un sacri furore. -- Cochero, il
exclamat, demí-torn, demí-torn! Nequande yo videt un tal horrore. Ma to
es odiosi, abominabil. To simila un candeliero!

Durant ti témpor, un imposant petition quel colectet mult signaturas in
li circules artistic, protestat contra li nov monument, quel
«desbellisat» Paris.

Ma, hodie, li idés ne es li sam; li scritores e omni progressistic
pictores reva solmen pri it. Sr. J. Cocteau ha descrit «Li nov marites
del turre Eiffel». Al «Prega sur li Acrópolis», M. Giraudoux ha
substituet li «prega sur li turre Eiffel». Li turre apari in pluri
picturas del doanero Rousseau. Ma li pictor li max entusiasmat es
Delaunay pri quel un jurnalist ha dit: Il picte solmen li turre Eiffel e
il picte it de omni manieres. Il picte it stant, cuchat, inclinat,
lansant se in li aere quam un flech o cadent sur li suol quam un
aeroplane.

In 1937, ye li international Exposition del artes decorativ, li Turre
Eiffel va celebrar li cinquantenarie de su nascentie. Sub su enorm
pilares es hodie constructet li palaces u va esser reunit li ultim
creationes in li dominia del tecnic e artistic difusion: fotografie,
television, information, presse, radiodifusion.

(Image: Parc in Wien (Austria). Exemple de dessin per grafit-crayon.
Extraet de «der Baum im Zeichenunterricht» de Richard Rothe.)

// XXX NOTE: ci esset li marca original de págine -28-

// Li influentie del musica sur li animales {{{2
=== Li influentie del musica sur li animales

Qualmen li musica ne vell acter potentmen sur li nerves homan si li
animales self es tam sensibil a it?

In prim on save que li canes es tre vividmen impresset de musica. On ne
deve serchar exemples in li cités u li custom naturalmen modifica li
natural temperament. Alcunes fisiologistes pretende que ti animales es
dolorosimen impresset: to quo confirma ti assertion es li facte que tis,
quel on lassa in libertá fugi ululante strax quande ili audi li unesim
sones. Li naturalist Boitard raconta li historie de un *can* quel morit de
dolore pro que on hat obligar it escutar longmen un musica avan quel it
pussat acut crias.

On cita sammen li exemples de alcun altri animales morit pro li sam
cause, e, inter altri, chuettes. Li *cates* anc miaula audiente sones del
instrumentes; ma che ili li dolore es minu vivid e plu rar quam che li
canes.

Lu contrari existe che altri animales, e on save con quel plesura li
avies, principalmen li *serine*, escuta li arias. On vide les quelcvez
aproximar se al instrument, restar ínmobil tam long quam ili audi sones,
poy agitar lor ales por monstrar lor contentie.

Li fratre de Sr. de Wahl possede un *canarí*, quel adapta su cantada al
musica de un gramofon in vermen artistic maniere, ne in li melodie self,
ma in su improvisation admesurat al stil del musicalie. It es un ver
juition audir le.

Li *cavalle* es anc tre sensibil al musica. Li trumpete, e in general omni
cupre-instrumentes, sembla pleser a it plu quam li altris. Li arias
militari anima e excita su ardore; su creste herisse se, su narices
aperte se e treme quam por aspirar li sones; su oreles erecte se e su
ocules scintilla. On save que in li torneyes, li cavalles dansat ye li
ritme del musica e noi vide to ancor hodie in li circos.

Il alcun region de Germania e in li Tirol, li chasseros pretende que ili
save adtraer li *cervos* cantante e li cervas ludente li flaute. On
asserte que li animales rodent, e plu specialmen li *castores* e li
*rattes*, have li sam sensation. Sovente, truppes de migrant acrobates
monstra blanc rattes quel dansa sur li cord ye li son del instrumentes.

Li reptiles e li insectes anc posse esser influentiat del musica, por
exemple li *lacerte*. Strax quande it audi un cantant voce o un
instrument, it monstra per su movementes quant ti sensation es agreabil:
it torna se e jace sive sur li dorse, sive sur su ventre o sur su láter
quam por exposir omni partes de su córpor al sonori undes; ma it ne
admisse omni species de musica; it es conossor in su gustes; li rauc
voces e li bruient instrumentes desplese a it; ma it ama mult, in
contrari, li dulci voces, li lent movementes e li tendri aries.

// XXX NOTE: li marca original de págine -29- esset in li sequent
// paragraf:

Alcun viageatores asserte que on adulcia li ferocitá del enorm
*crotale*
del Guyane per li son del flaute o per un convenient sifflada. In
su «Viage in li Canada», Chateaubriand raconta har videt un furiós
crotale, quel hat penetrat in un campament, calmar se ye li musica de un
flaute e sequer li musicanto exter li loc.

Li *arané* es, inter omni insectes, ti quel es max sensibil al musica; it
descende rapidmen along su files e avansa vers li loc u it audi sones:
ta, it resta durant pluri hores til quande omnicos es finit. Sovente
prisoneros ha amansat ti animales per ti maniere.

// Vocabularium del musica {{{2
=== Vocabularium del musica

Musica:: vocal, instrumental, sacri, eclesial, militari, religiós, de
chambre. (de camera), de orchestre. Opera, opera-comic, operette. --
Arie patriotic, national.

Pezzes:: Studie, exercicie, cuplete, strof, refrane, quodlibet, musical
selection, cantata, capricie, variationes, serenade, adagio, concerto,
sonate, sonatine, simfonie, oratorio, marche, overtura, preludie,
pastorale. canzon, canzonette (canzon-ette), canzonarium (canzon-arium),
arie, himne, cantico, psalme, cantilene, rondo, intermedie, interlude,
improvisation, yodle.

Eufonie:: sonoritá, acorde, harmonie, modulation, melodie, ritme, mesur,
cadentie, concordie, timbre, sincope, dissonantie (dis-son-antie),
cacofonie, batte, colp, ton major, minor. -- Unison, ters, quart, octave,
trill, voce-rulada. -- Solo, duo, trio, tersette, quatuor, quartette,
quintette, sextette, septette.

Notationes:: Scale, solfegie, note, son, gamme, clave, armatura.
not-lineas, note rond, blanc, nigri. ottesim de rond note, organ-punctu,
pausa, dieze, bemoll, biquadrat, triole.

Cantatores e luderos:: Societé coral, cantativ, corifé, chef de cor,
corist (cor-ist), capelle, solist, fanfare, orchestre, compositor
(componist), acompaniator, musicante, musician, tenor, sopran,
mezzo-sopran, contralto, basse bariton, pector-voce, cap-voce, falsette,
virtuoso, maestro, capell-maestro, minstrel, pian-ist, accordeon-ist,
tambur-ist, trumpet-ist, harp-ist, mandolin-ist, guitarr-ist, citar-ist,
organ-ist, hobo-ist, corn-ist.

Cord-instrumentes:: piano, forte-piano, violine, accordeon, harmonica,
violon-cello, cello, viola d'amore, lire, lute, harp, citar, guitarre,
mandoline, clavecin, pianola, alto, bassviol, contrabass.

Vent-instrumentes:: Organ, harmonium, harmonica, piston trumpet,
clarion, cornett, flaute corn, hoboe, basson, clarinette,
bocc-harmonica, acordeon, torn-organ, trombon, saxofon, cornamuse,
eol-harp, vent-harp. -- Tambur, cimbal, gong, tam-tam, tamburin,
castaniette, triangul, cloche, tintin-ette, timbal, timpan.

Partes del instrumentes e accessories:: diapason, metronom, corde,
clave, pedal, tast, tastatura, registre, cor-pupitre, surdine,
cavalette, colofonie.

Dansas:: bal, mascarade, balett, vals, galop, rondo, mazurka, polka,
scottisch, polonese, quadrille, cotilion, menuett, gavotte, bolero,
fandango, matchiche sarabande, tzarda, tango, fox-trott, java, shimmy,
black-botom, charleston, paso doble, samba.

Adjectives:: voc-al, instrument-al, sonori, harmoni-c, harmoni-os, dulci,
melodi-c, express-iv, sentiment-al, ritm-ic, melodi-os, just,
filharmoni-c, -- dissonant, discordant, in-harmonic, cacofonic, fals.

Verbes:: chiripar, pipiar, batter li mesura, batter li tempo, musicar,
studiar, composir, chiffrar, des-chiffrar, ataccar, preluder, sincopar,
prender li ton, dar li ton, tremolar, improvisar, cantar, luder,
cantettar, yodlar, sonar, tamburar.

// XXX NOTE: ci esset li marca original de págine -30-

// Li términos musical in Occidental {{{2
=== Li términos musical in Occidental

Un lingue international es tant plu bon quant it include li términos ja
international. In li dominia musical, on save que li términos es ja
international e que ili esset furnit del italian lingue. It es evident
que li lingue international a propagar ne deve esser italianisat pro to,
ma tamen si, per su base, li selection de su afixes e per su regules de
derivation, li lingue retrova anc li paroles musical ja conosset, to es
un grand avantagie a emfasar pro li ja vast difusion del musica sur li
tot
terre in general.

E Occidental precismen es talmen bon constructet que *it forma
términos musical presc identic a tis de italian.* Nor lingue es ti *quel
aproxima se max mult al internationalitá ja aquisitet in
ti dominia.* E ti resultate es tam plus remarcabil que li derivates
in Occidental ne es adoptet pro inertie, ma es format regularimen
de un radica (Noi indica ti derivation per un strec in li sequent
listes). Li musicantes va do considerar Occidental quam un lingue ja
familiari e un pezze de musica de quel li movement es notat in
Occidental va esser strax clar in li tot munde.

|===
| Italian                         | Occidental

| affettuoso                      | afectuós
| agitato                         | agitat
| allegramente                    | alegri-men
| amabile                         | ama-bil
| amoroso                         | amor-ós
| animato                         | anim-at
| appassionnato                   | passion-at
| ben marcato                     | bon marcat
| brillante                       | brillia-nt
| cantabile                       | canta-bil
| commodo                         | comod
| con allegrezza                  | con alegr-esse
| con anima                       | con ánima
| con brio                        | con vive
| con calore                      | con cal-ore
| con espressione                 | con express-ion
| con fierezza                    | con fier-esse
| con fuoco                       | con foy
| con grazia                      | con gracie
| con moto                        | con move-ment
| crascendo                       | cresce-nt-e
| decrescendo                     | de-cresc-ent-e
| delicato                        | delicat
| diminuendo                      | diminue-nt-e
| dolce                           | dulci
| dolcissimo                      | dulc-issim
| energico                        | energ-ic
| espressivo                      | ex-press-iv
| fieramente                      | fier-men
| forte                           | fort
| fortissimo                      | fort-issim
| furioso                         | furi-ós
| giocoso                         | gay, joc-ós
| grandioso                       | grandios
| grazioso                        | graci-ós
| leggiero                        | levi
| maestoso                        | majest-ós
| mezza voce                      | demí voce
| mezzo forte                     | demí fort
| mezzo piano                     | demí pian
| morendo                         | mori-ent
| perdendosi                      | perdi-ente se
| piano                           | pian
| pianissimo                      | pian-issim
| piano-forte                     | piani-fort
| rinforzando                     | re-in-fort-ia-nt-e
| risoluto                        | resolut
| scherzo                         | viv-id e gay
| sforzando                       | in-fort-ia-nt-e
| sforzato                        | atacca-nt-e subit-men
| un poco piano                   | un poc pian
|===

// XXX NOTE: ci esset li marca original de págine -31-

// Li acordeon {{{2
=== Li acordeon

Li aparition del acordeon evenit in 1827. Ti curios instrument esset
inventet, on dit, de un cert Buffat, francés cive de quel li vive e li
merites ne esset til nu emfasat de un
historiano.

It es ver que li accordeon manet long rudimentari in su
primitiv aspecte. Solmen durant li ultim decennies, li successiv
ameliorationes ductet al creation de ti
accordeones diatonic e cromatic ex queles
cert virtuoses successa traer concertes in
salones e salas de concert. On posse dir hodie que li accordeones es
expandet sur li tot munde.

It ha devenit li preferet interprete del populari sentimentalitá,
mersí a su voce sive bass, sive ángelic, sive plendiv, gemient o
nasillant. Sur li aqua del oceanes, it es li amico del marineros de
queles it lulla li nostalgies. In li lontan insules, it acompania li
dulci creolic canzones e ritma li tangos, li javas, li rumbas. In
Italia, in Hispania, it marca li passu del tarentellas e del fandagos.
In Bretagne (Francia), it es, con li «biniu», li sol musica. In li
«bal-musette» parisan, it fa dansar li bellas e li professionales del
coreografie.

Ma, precipue durant li grand guerre, it ha devenit li orchestre del
cantonament e li amico del tranchés. It ha viceat partú li
violin, partú u on besona un instrument potent e facilmen
transportabil. Li popul ha mem marcat su ver
rol per li supernomine de «piano
con bretelles»!

In Russia, it es quasi li national instrumente populari.

Li baston de chef de orchestre

Li musicant frances Lulli es li inventor del baston de chef de
orchestre. Li chef-musicant, che li antiquos, marcat li mesura sive
per li movement del ped, sive per reuniar li fingres del dextri manu in
li palme del levul manu. Anc ili usat li
claccadas del shelles, del osses de conches
-- de to li orígine del castaniettes.

Lulli, li unesim, ne savente qualmen inculcar a su violonistes
li sentiment del mesura, armat se de un baston alt de six pedes,
con quel il frappat ne sur li suol, ma sur su
pede. Li vúlnere, in unesim sin importantie, devenit bentost gangrenosi
pro manca de cuidas e causat li morte de
Lulli.

Li baston continuat su rol til li fine del 18-im secul. Poy
Strauss imaginat li baston de mesura. Pos su morte, in 1849, in un
populari concert in Wien, li max old del
violinistes ofertat a Joh. Strauss
quel succedet a su patre, avan 3 mil
spectatores, ti devenit celebri. Ti de Meyerbeer esset ex plen argente.
Mozart ductet cores in Salzburg con baston ivorin. On atribue a Hamebeck
li invention, in li Opera de Paris, in 1821,
del conosset colpes de arcette sur li pulpit, colpes quel imposi
ínmediatmen li silentie in li sala.

// XXX NOTE: ci esset li marca original de págine -32-

// Cosmoglotta B 6 (1936-04/06) {{{1
== Cosmoglotta B 6 (1936-04/06)

COSMOGLOTTA-INFORMATIONES

Numeró 2 (6)    April-May-Junio 1936

Apari durant chascun trimestre quam suplement a Cosmoglotta printat.

Redaction e Administration: INSTITUTE OCCIDENTAL, CHAPELLE (Vaud),
Svissia

Precie de abonnament, junt con COSMOGLOTTA, por 1936: Fr. 3,50 sviss.

ifdef::original-tocs[]

// Contenete {{{2
=== Contenete

1. Comunicationes oficial del Occidental-Union, del Academie, del
   Central-Oficie e de Cosmoglotta.
2. Projecte de statutes del Occidental-Union.
3. Nov organisation del «Association por International Servicie». Su 3
   nov sectiones: OP, SCT e ILCI.
4. Bibliografie interlinguistic. Corespondentie. Cosmoglotta e
   Kosmoglott. Statistica de Occidental-litteratura. Pro quo li
   retarde? Garantes.

endif::original-tocs[]

// Nor nov prospecte {{{2
=== Nor nov prospecte

Quam anunciat in li numeró 1(5) / 1936, li prospecte io/4.36 ha esset
editet in 5{nbsp}000 exemplares. Su successe ha esset tam grand que li demí
ja es utilisat. Noi insertet it in li numeró 110 de Cosmoglotta expedit
in li unesim dies de octobre. Ples usar it in omni circumstanties.

Noi expedi sempre 10 exemplares gratuitmen. Li altri custa Fr. 0,02.

// Precie de cosmoglotta {{{2
=== Precie de cosmoglotta

Malgré li devaluation del sviss franc li PRECIE DE ABONNAMENT NE VA
ESSER MODIFICAT. Noi peti omni coidealistes, queles desira comprar
Occidental-litteratura, reabonnar Cosmoglotta por profitar ti eveniment
pro que li actual precies constitue un rabatte de circa 30% por landes
queles ne devaluat in sam témpor quam Svissia.

// Cosmoglotta {{{2
=== Cosmoglotta

Noi peti omni coidealistes far omni eforties por recrutar nov abonnates
a Cosmoglotta. Por auxiliar li developament de Cosmoglotta, noi es pret
far un nov sacrificie.

NOI VA DAR UN GRATUIT ABONNAMENT A CHASCUN PERSON, OCCIDENTAL-CLUB,
OCCIDENTAL-ORGANISATION QUEL RECRUTA 3 NOV ABONNATES.

Si un abonnate recruta 6 o 9 o 12 o 15 *nov* abonnates, il va reciver
2 o 3 o 4 o 5 abonnamentes gratuit, queles il posse far expedir
directmen a interessates povri per li Administration de Cosmoglotta.

// Glutinabil marcas {{{2
=== Glutinabil marcas

Presc omni coidealistes ja conosse li glutinabil marcas con li provisori
insigne e li frases: «Li lingue quel vu comprende. Occidental propaga
se self» (Nr. 1). Noi prepara li edition del numerós 2, 3, 4 e 5 queles
va esser recivibil pos quelc témpor.

To es anc un excellent medie atraer li atention del corespondentes
queles ne ancor conosse nor lingue. Precie del numerós mixtet o ne
mixtet:

100 ex. {equals} Fr. 0,80; 500 ex. {equals} Fr. 3,50; 1000 ex. {equals} Fr. 6.— sviss.

****
Li proxim numeró de COSMOGLOTTA-INFORMATIONES va aparir pos poc témpor.
****

// XXX NOTE: ci esset li marca original de págine -15-

// Comunicationes oficial {{{2
=== Comunicationes oficial

Li statutes del Occidental-Union, quel vu trova junt con ti numeró de
Cosmoglotta-Informationes ha esset redactet in nov form per sr. Fred
Lagnel con li auxilie de Sres de Wahl, Homolka, Pigal, Federn, L.M. de
Guesnet, J. Svec. Ili nu es submisset al actual Plenum (= organisationes
occidentalistic) e al Senate (= membres del comité directori) del
Occidental-Union por discussion. Pos har recivet omni suggestiones ili
va esser redactet in form definitiv por esser submisset al votation del
supra organes. Pro que ti statutes interessa li tot munde
occidentalistic, noi peti nor letores benevoler comunicar lor remarcas
al Central-Oficie (Chapelle-Vd, Svissia) til li 25 octobre 1936 (li date
indicat sur li statutes self concerne li Plenum e li Senat). Pos
adoption, ili va esser publicat in Cosmoglotta.

Ho-mensu es proposit quam nov membres del Senate: Sr. Akerman (London),
Sr. Eschenasy (Craiova-Rumania), Sr. E. Pigal (Wien-Austria), Sr. A.Z.
Ramstedt (Helsinki-Finnland).

Pro que Dr. Peipers (Köln) demissionat quam vice-presidente del Senate,
on proposi al votation Dr. Sjöstedt (Oestersund, Svedia). Sr. Pepiers
resta membre del Senate.

In li sam circulare (10 sept. 1936) es proposit li adoption de un
insigne provisori: li tilde in un circul, proposit de sr. Pigal. Ti
insigne es provisori til 1942, poy va esser definitiv si null altri
proposition es fat til li 1-esim julí 1941.

// Academie {{{3
==== Academie

Li secretario del  Academie, sr. Ilmari Federn in li 8-esim circulare
datat del 2.9.1936 da mult informationes pri li labores del Academie, ex
queles noi extrae li du sequent punctus:

Sr. J. Gär, de München, pro manca de líber témpor demissiona quam membre
del Academie. Pos quelc semanes, va esser nominat du nov membres por
remplazzar Sres Gär e Casse.

Resumate del 15 unesim circulares del Occidental-Academie, con li
indication del labor fat til hodie.

// Central-oficie {{{3
==== Central-oficie

Noi memora a omni nor letores que li adresse in Vienna (Ehamgasse 40) NE
PLU EXISTE. Noi peti adressar omni corespondentie concernent li
Occidental-Union al Central-Oficie, CHAPELLE (Vaud), Svissia.

Li direction del Central-Oficie peti su colaboratores e corespondentes
egardar li sequent punctus:

1. Por permisser un rapid liquidation del labores quel sempre es
   extrem abundant in Chapelle, ples sempre responder MAX RAPIDMEN al
   lettres o questiones o circulares. Si ne es possibil strax
   responder completmen ples esser amabil informar nos strax per
   indicar *quande* vu va responder.

2. Por ne esser obligat sempre consultar nor adressarium, ples sempre
   indicar vor complet adresse sur singul lettre, preferibilmen per
   stampe.

// Cosmoglotta {{{3
==== Cosmoglotta

In li nr. 5, noi anunciat in li extracte del discurse de sr. Ing. Hans
Robert Hoerbiger que it esset traductet del autor self. Noi deve
rectificar que ti discurse esset traductet de Sr. Dr. H. Nidecker
(Basel) quel noi mersia cordialmen. Noi adjunte que nor desir esset
strax plenat nam su complet publication ja evenit in form de un brochura
poligrafat con li titul:

«Quo Occidental presenta al german ingeniero?». On posse obtener ti
brochura in Chapelle o che Institute Hoerbiger, Braunhubergasse 27, Wien
XIX por li precie de Fr. 0,50 sviss. Us edition german es anc obtenibil
por li sam precie.

-- Noi fa memorar que li articul pri li labores de Dr. Sedillot in
Cosmoglotta nr. 5 deve esser deprendet (págines nenumererotat insertet
in li medie del caderne, ma ne ligat) in li exemplares destinat al
propaganda che li yunes. Ante publication, noi submisset it al Comité de
redaction quel proposit editer it quam separat suplement a Cosmoglotta.
Ma por evitar un augmentation de expenses, noi includet it in li 16
págines, ma solmen li adultes abonnates recive li suplement. Talmen omni
opiniones es egardat.

// XXX NOTE: ci esset li marca original de págine -16-

// Cosmoglotta e Kosmoglott {{{2
=== Cosmoglotta e Kosmoglott

Pro que on sovente questiona nos esque noi posse liverar ti-ci o ti-ta
numeró de Cosmoglotta o Kosmoglott, noi da li sequent tabelle quel va
permisser a chascun letor comendar quo il ancor ne possede. NOI
INSISTENTMEN PETI LI POSSESSORES DE ANCIAN NUMERÓS DE COSMOGLOTTA O
KOSMOGLOTT NE DESTRUCTER LES, ma retromisser les al administration sive
quam donation, sive por exchange contra altri numerós sive por vendir
les; in ti ultim casu pos convention con li administration.

// Kosmoglott {{{3
==== Kosmoglott

Annus 1922 til 1926: EXHAUSTET.

// Cosmoglotta {{{3
==== Cosmoglotta

// XXX NOTE: Li ultim tabelle usat formate de númeres «0,40», ma
// li prim du tabelles usat li formate «1.—» e «—.60». Omni tis ha
// esset changeat a «1,00» e «0,60».

.Complet colectiones:
|===
| Annu | Fr.

| 1927 | Exhaustet
| 1928 | 5,00
| 1929 | 5,00
| 1930 | 4,00
| 1931 | 5,00
| 1932 | 4,00
| 1933 | 3,00
| 1934 | 3.50
| 1935 | 3.50
| 1936 | 3.50
|===

.Singul separat numeró ancor recivibil:
|===
| Annu | Fr. (singul numeró) | Numerós ancor recivibil

| 1927 | 3,00                | 30, 40, 41, 42, 43
| 1928 | 0,60                | 50, 51/52, 53, 54, 55
| 1929 | 0,50                | 56, 57, 58, 59, 60, 62, 64, 65, 66, 67
| 1930 | 0,50                | 69, 70, 72, 73
| 1931 | 1,00                | Exhaustet
| 1932 | 0,50                | 80, 81, 82, 83, 84
| 1933 | 0,50                | 87, 88, 89, 90, 91
| 1934 | 0,50                | omni numerós (nr. 92 til 99)
| 1935 | 0,50                | omni numerós (nr. 100 til 105)
| 1936 | 0,50                | omni numerós (nr. 106 til 111)
|===

// Suplement a Cosmoglotta: Cosmoglotta-informationes {{{3
==== Suplement a Cosmoglotta: Cosmoglotta-informationes

.Singul separat numeró ancor recivibil:
|===
| Annu | Fr. (singul numeró) | Numerós ancor recivibil

| 1935 | 0,40                | 1, 2, 3, 4
| 1936 | 0,40                | 5, 6, 7, 8
|===

'''

Por quelc annus, li númere de separat numerós es tre restrictet. Tis qui
desira completar alcun colection, ples hastar!

[.author]
Administration de Cosmoglotta.

// Statistica de Occidental-litteratura {{{2
=== Statistica de Occidental-litteratura

// XXX FIXED: Por claritá, «plus li suplement» vice «+ li
// suplement»; anc omni abreviaturas in li tabeles esset expandet:

Nor tchec colaborator, sr. Prof. J. Podobsky, fat li statistica del
Occidental-litteratura til junio 1936. Ultra li 110 numerós de
Kosmoglott e Cosmoglotta (plus li suplement Cosmoglotta-Informationes)
editet successivmen in Tallinn, Wien, Brno, Stockholm e Chapelle, il
conta 74 publicationes.

.Secun lingues
|===
| Occidental             | 24
| Occidental, Esperanto  | 2
| Occidental, Ido        | 1
| Frances                | 10
| German                 | 9
| Tchec                  | 8
| Sved                   | 8
| Angles                 | 6
| Italian                | 1
| Finn                   | 1
| Russ                   | 1
| poliglott              | 2
|===

.Secun landes
|===
| Svissia         | 28
| Tchecoslovakia  | 18
| Estonia         | 9
| Svedia          | 8
| Austria         | 3
| Germania        | 2
| Anglia          | 2
| Finnland        | 2
| Nederland       | 1
| America         | 1
|===

.Secun species:
|===
| grammatica        | 26
| interlinguistica  | 19
| vocabularium      | 10
| scientic          | 7
| belletrie         | 6
| stenografie       | 2
| poesie            | 1
| conversation      | 1
| teatre            | 1
| corespondentie    | 1
| periodicos        | 9
|===

N.B. Li letores queles posse furnir nos informationes concernent ti
statistica va esser sincermen mersiat.

// Pro quo li retard? {{{2
=== Pro quo li retard?

// XXX NOTE: li marca original de págine -17- esset in li sequent
// paragraf:

Nor letores es sin dubita astonat pro li retard de
Cosmoglotta-Informationes nr. 2 e forsan crede pri li negligentie del
Administration. Noi deve informar les que li cause es debit a factes pri
quel noi deve tacer pro rasones de propaganda: noi devet concentrar nor
forties al defense de Occidental in du important aferes. Noi espera
posser dar plu detaliat informationes plu tard. Noi va talmen constatar
quant enorm ha esset li
labores fat principalmen de sres Pigal, Federn, Homolka, de Wahl,
Lagnel, v. Sydow, Janotta, Tanner, Ritter, Nidecker e circa un duantene
de altri benevolent colaboratores.

Nequande nor Centrale ha esset plu activ quam in li ultim mensus e yo
self quel aconosset li tot corespondentie presenta ci mi gratulationes
emoet por un tal generosi action.

[.author]
R{dot} Bg.

// Redaction de Cosmoglotta {{{2
=== Redaction de Cosmoglotta

Noi va continuar consacrar un parte de chascun numeró de Cosmoglotta a
un centre de interesse e chascun vez pluri centenes de cadernes va esser
inviat al specialistes del branche tractat, in li tot munde, por talmen
far conosser li resurses de Occidental in un nov activitá. Noi prepara li
sequent numerós por 1937 e 1938 quam sequent:

(1) Comercie, financies, posta, ferrovias. (2) Armé e guerre. (3) Mare e
navigation. (4) Psicologie. Sentimentes e sensationes del hom. (5)
Alimentes, cocine, stoffes. (6) Litteratura, poesie, printation,
scritura. (7) Mores, customes. (8) Sportes, ludes, teatre, spectacules.
(9) Legislation, socie, justicie. (10) Cité, dom, meubles. (11)
Campanie, mestieres. (12) Religion.

In chascun numeró va esser includet 1-2 págines de vocabularium, un
raconta e articules relativ al objecte tractat. Ad plu, secun li desira
de mult letores queles desira utilisar omni numerós por li propaganda
che li interlinguistes, noi va sempre adjunter 1-2 págines de argumentes
explicant li superioritá de Occidental súper altri sistemas. Anc li cronica va
sempre ocupar 2 págines in Cosmoglotta pro li desir del propagandistes e
por pruvar que nor movement es sempre vivent.

Omni colaboratores queles trova articules interessant pri li supra
objectes in lor lingue national es petit traducter e inviar les al
Redaction. Per ti ocasion, noi exhorta nor colaboratores selecter sempre
curt histories (1-2 págines de Cosmoglotta admaxim). Tam long quam Cosmoglotta
have solmen 16 págines, it es ínpossibil dar a un sol articul distractiv
un grand plazza. It es comprensibil que articules original de alt valore
scientific mem de un cert longore va sempre esser publicat.

Noi recivet long e excellent traductiones litterari de Sres Podobsky e
Sköld. Noi peti nor estimat colaboratores pardonar nos pro que noi
retarda ti publication til li témpor quande Cosmoglotta va esser plu
ampli. Interim noi exhorta les inviar nos curt historiettes in queles li
interesse es fortmen concentrat.

// Bibliografie interlinguistic {{{2
=== Bibliografie interlinguistic

[.author]
per Heine

Esperanto, Genève, 1936, Nr. 3. In pag. 35 Louis Bastien, prezidanto de
UEA, scri un articul «Gravaj decidoj», quel informa li letores pri li
decision del Central Buró del Universala Esperanto-Asocio, translocar se
de Genève a London. E li cause? Por mesurar li importantie de ti passu,
on deve saver que por li esperantistes Genève, li sede del S.d.N., desde
mult annus li sede anc de UEA, ha devenit quasi un simbol e on va
comprender, que solmen gravissim causes posset exercir un fortie
suficent por superar li tendri afection del adherentes. Li causes es:
que li financial statu ha devenit íntenibil e ne permisse un plu long
residentie in Svissia. Li precies del Esperanto-servicie: li contributiones,
li expenses postal e de printería, es mult tro alt por li extranes.

Gramatiche, Vocabulari ed Esercicis di lenghe internaçional Esperanto,
p-i ladins Furlàns. Li letor es informat, que li autor de ti libre, Dr.
A{dot} Tellini, Piazza Vittorio Emmanuele 9 A, Udine (Italia), va inviar
gratuitmen brochuras, gazettes, calendares a qui anuncia su interesse
pri li lingue friulan, quel es tre simil al catalan. Certmen il ne va
restricter su generositá al Esperantistes, ma, noi confide, que anc noi
va posser adminim changear litteratura con il.

// XXX NOTE: ci esset li marca original de págine -18-

// Projecte de nov statutes del Occidental-Union {{{2
=== Projecte de nov statutes del Occidental-Union

// Capitul I: Scope e organisation {{{3
==== Capitul I: Scope e organisation

§ 1. Li association international OCCIDENTAL-UNION es un organisation
universal por li difusion del lingue international OCCIDENTAL. It es un
juristic person quel have li scope (a) developar, (b) propagar, (c)
aplicar in omni dominias li lingue auxiliari OCCIDENTAL.

§ 2. Li OCCIDENTAL-UNION (abreviat: O.U.) es neutral in politica e in
religion.

§ 3. Li O.U. have (a) Un «Comité Explorativ de Lingue International
auxiliari» (abreviat: CELIA) con li programma explorar omni
propositiones pri li developament del lingue international.

(b) Un «Occidental-Academie» (abreviat: O.A.) con li programma far li
necessi decisiones concernent li constant developament e amelioration de
OCCIDENTAL.

(c) Un organisation nominat «Association Por International Servicie»
(abreviat: APIS) con li programma developar li international
corespondentie e facilisar li reciproc practic servicies inter li
membres de ti organisation.

Li constitution e li labor metodes de ti corporationes es stipulat del
O.U. per special regulament.

// XXX FIXME: Confirmar original:

§ 4.{asterisk} have su sede che li Central-oficie (abreviat: C.O.) e li C.O. che
su director. ({asterisk} Li O.U.)

§ 5. Li O.U. vole atinger su scope per:

(a) li labores de CELIA e del O.A. por perfectionar li lingue secun
necessitá;

(b) li fundation de regional e special organisationes por li propaganda
e li aplication de Occidental;

(c) li preparation del necessi materiale de propaganda (prospectes,
articules, anuncies, filmes, discurses, gramofon-discos, etc.);

(d) li edition de libres de studie, claves, curses, revúes, litteratura,
scientific colectiones, etc.;

(e) li information del grand presse international, etc.;

(f) li organisation de congresses e de omni reuniones queles posse

(g) li institution de un servicie de traduction e de revision.

(h) li facilisation del obtention del certificates de studie e del
certificates de docentie, queles es deliverat per li O.A.

// Capitul II: Membres {{{3
==== Capitul II: Membres

§ 6. Membres del O.U. posse devenir chascun fisic (individual) o
juristic (colectiv) person, quel aproba li scope e li eforties del O.U.
e paya corectmen li membral contributiones. Li juristic persones
contrari al mores o ínlegal secun li leges del land a quel ili apartene
ne posse devenir membre del O.U. Un oficial reconossentie de lor
legalitá posse esser fro li competent landal autoritás per li C.O. del
O.U.

§ 7. Li fisic membres satisfa omni su deves e execute omni su jures
personalmen o per substitutes munit per un corect plenipotentie; li
juristic membres (associationes, federationes, corporationes, industrial
o comercial firmas, scoles, institutes, etc., etc.) per se legal o
statutari representantes o persones rectmen autorisat.

§ 8. Existe du categories de membres: (a) ordinari, (b) extraordinari.
Li ordinari membres posse esser activ, protectent, mecene, perpetui.

A{dot} Ordinari membres

§ 9. (a) Activ membres es omni membres, queles conosse Occidental,
propaga it specialmen o utilisa it practicmen e queles obliga se
responder in Occidental a omni corespondentes del oficial organisationes
de Occidental.

(b) Protectent membres es omni membres, queles practica Occidental e
subtene li O.U. financialmen per summas, quel annualmen superpassa li
duplic normal contributiones membral.

(c) Mecene membres es omni membres, queles subtene li C.O. financialmen
per summas, queles annualmen superpassa li deciplic normal contribution
membral.

// XXX NOTE: ci esset li marca original de págine «-19- (1)».

(d) Perpetui membres es omni membres, queles fa un unic subvention quel
superpassa li centuplic normal contribution membral.

B{dot} Extraordinari membres

§ 10. Extraordinari membres es omni membres, queles ne practica
Occidental o queles practica un altri lingue international, ma quel desira subtener li
eforties del O.U.

C{dot} Honor-membres

§ 11. Li titul de honor-membres es dedicat a omni persones queles per su
devotion e su activitá ha contribuet a un fort impulsion del
Occidental-movement.

// Capitul III: Jures e deves del membres {{{3
==== Capitul III: Jures e deves del membres

§ 12. Li ordinari membres (§ 9, a, b, c, d) have li sequent jures:

(a) Partiprender al votationes.

(b) Signar un referendum (li referendum es li jure del membres demandar
que un decision del Senate (vide § 19,b) mey esser submisset al votation
del Plenum; por esser valid, li referendum deve reuniar adminim li
signaturas del 1/4 del membres del O.U.).

(c) Signar un iniciative (li iniciative es li jure del membres demandar
li revision del statutes o li studie per li Senate de un question quel
interessa altmen li Occidental-movement; por esser valid, li iniciative deve
reuniar li signaturas de adminim 1/4 del membres del O.U.)

Un special regulament regula li aplication del referendum e del
iniciative.

(d) Devenir delegates del O.U.; pri li delegates representant li
colectiv membres, vide § 7.

(e) Reciver gratuitmen li organe(s) oficial.

(f) Reciver cert material avantages turistic o comercial obtenet per li
O.U. in favore de su membres; reductiones sur li precie del tarif del
servicie de traduction o de revision instituet per li O.U.,

Un special regulament stipula ti avantages.

§ 13. Li extraordinari membres have li sequent jures:

(a) Partiprender al votation con un consultativ vote.

(b) Reciver gratuitmen li oficial organe(s)

§ 14. Li deves del ordinari e extraordinari membres es:

(a) Payar corectmen e in just témpor lor contributiones conform a §§ 9 e
10.

(b) Practicar Occidental in omni ocasiones.

(c) Subtener omni eforties por li difusion de Occidental.

(d) Responder rapidmen a omni corespondentie del oficial institutiones
de Occidental.

§ 15. Li honor-membres have li sam jures e deves quam li ordinari
membres, ma es exempt del prescrition del § 14 a.

§ 16. In li votationes, chascun ordinari membre have un vote; li
juristic membres (organisationes) have un vote por 50 membres. Li
importantie del contribution es sin influentie sur li jure de vote.

// Capitul IV: Admissiones e demissiones {{{3
==== Capitul IV: Admissiones e demissiones

§ 17. Por devenir membre del O.U. it es necessi plenar e signar per
incre li oficial formulario de adhesion e expedir it al C.O.

§ 18. Por renunciar li membritá del O.U., it es necessi informar per
scrite li C.O. ante 31 decembre pri su demission por li sequent annu.
Omni contributiones del current annu es payabil ante li demission.

// Capitul V: Organes del O.U. {{{3
==== Capitul V: Organes del O.U.

A{dot} Composition

§ 19. Li organes del O.U. es li sequent:

(a) Li PLENUM quel consiste ex omni membres del O.U. It es li max alt
instantie del O.U.

// XXX NOTE: li marca original de págine «-20- (2)» esset in li
// sequent paragraf:

(b) Li SENATE (o Comité directiv) quel consiste ex admaxim tri
representantes de singul land u existe un Occidental-movement, es li
duesim instantie del O.U. Li Senate consiste adminim de un presidente,
du vice-presidentes
e du revisores. Li membres del Senate es electet per li Plenum por quar
annus; ili es reelectibil.

(c) Li CENTRAL-OFICIE, organ directiv e administrativ, es li executiv
instantie del O.U. Li C.O. consiste ex un director, un redactor e tam
mult membres o functionarios quam necessi. Li membres del C.O. es
electet per li Senate por quar annus e es reelectibil.

(d) Li JUDICIARI INSTANTIE consiste ex tri membres ex queles es li
presidente; ili es electet per li Senate por 4 annus e es reelectibil.

(e) Li DELEGATES es omni persones queles representa li O.U. in omni
cités, regiones, landes del munde. Ili es electet per li Senate til
revocation o demission.

(f) Li CONGRESSE consiste ex li membres e li delegates. It es arangeat
si possibil chascun duesim annu. It es organisat per un preparant comité
e directet per un comité electet per li congressistes quel have li jure
de vote.

B{dot} Functiones

§ 20. Li functiones del organes del O.U. es li sequent.

(a) Li Plenum electe li Senate, vota pri changeamentes in li statutes e
pri omni questiones queles es submisset a it. Su sessiones eveni durant
li congresses: In ti ocasion it emisse solmen resolutiones. Su
resolutiones es submisset a omni membres por decision. Li votation e
election fa se per corespondentie e con simplic majorité de votes.

(b) Li Senate directe li O.U. Li presidente e li vice-presidente
representa li O.U. ad exter e preside li sessiones del Plenum e del
Senate. Li revisores deve controlar de témpor a témpor, ma adminim un
vez in chascun annu li administration del C.O. e raportar al Senate. Li
Senate confirma o refusa li nov membres, it pronuncia li expulsion del
membres queles acte contra li scope del O.U., it nomina li honor-membres
confirma o revoca li delegates secun proposition del C.O.

Li labores del Senate es fat secun regulament special.

(c) Li CENTRAL-OFICIE deve ocupar se pri omnicos concernent li
administration del O.U. It prepara omni questiones queles deve esser
tractat per li Senate e submisset al votation del Plenum. It administra
COSMOGLOTTA o li altri oficial organes (CELIA, Occidental-Academie,
APIS, etc.) It proposi al Senate li confirmation o refusa, li expulsion,
li election o li revocation del membres del O.U., del delegates e del
honor-membres.

(d) Li Judiciari Instantie have li scope aplanar e conciliar omni intern
conflictes queles posse evenir in li O.U. It posse organisar se, secun
necessitá in arbitral instantie consistent in quin membres. Chascun
partie electe du arbitres. Li quinesim es li presidente del arbitral
instantie; il es electet del unesim quar arbitres per unanimitá. Si tal
concordie ne eveni, li presidente del arbitral instantie es nominat per
li presidente del Senate. Li verdicte del arbitral instantie es
ínappellabil. Un partie quel ne accepta li verdicte posse esser excludet
del Senate ex li O.U.

(e) Li Delegates representa li O.U. in lor land, region, cité, etc. Ili
es oficial delegates al congresses del O.U. Ili recruta nov membres, da
omni informationes comercial, turistic e cultural queles on demanda les.
Ili es anc li direct colaboratores del C.O.

Ili labora secun un special regulament.

(f) Li Congresses del O.U. tracta omni questiones quel interessa li
Occidental-movement. It emisse resolutiones. Si ti resolutiones concerne
li O.U. ili deve esser submisset al decision del Senate o al votation
del Plenum.

// Capitul VI: Oficial jurnale(s) {{{3
==== Capitul VI: Oficial jurnale(s)

§ 21. Li oficial organ del O.U. es COSMOGLOTTA. In it es publicat omni
informationes o decisiones del o pri li O.U. queles ne have un caractere
provisori o momentan. Li provisori decisiones es publicat in special
circulares, si to es necessi.

Li Senate posse designar anc altri oficial organes.

// XXX NOTE: ci esset li marca original de págine «-21- (3)».

// Capitul VII: Financies e contributiones {{{3
==== Capitul VII: Financies e contributiones

§ 22. Li contabilitá del O.U. es tenet per li C.O.

§ 23. Li revenues del O.U. consiste ex li contributiones del membres, ex
subventiones e eventual beneficies resultant del editiones, del servicie
de traduction e revision, etc., etc.

§ 24. Li financies de COSMOGLOTTA, de CELIA, del OCCIDENTAL-ACADEMIE, de
APIS es assimilat a tis del O.U., ma li respectiv contos es tenet
separatmen per li C.O.

§ 25. (a) Li annual normal contribution es sviss Fr. 5.— por chascun
fisic (individual) o juristic (colectiv) membre e por 50 membres de
chascun organisation.

(b) Li protectent membres paya un annual contribution quel es duplic
(Fr. 10.—) o triplic (Fr. 15.—), o quadriplic (Fr. 20.—) etc. til
ninuplic (Fr. 45.—) del normal annual contribution.

(c) Li mecene membres paya adminim li deciplic (Fr. 50.—) del normal
annual contribution.

(d) Li membres perpetui paya in un o pluri vez li centuplic (Fr. 500.—)
del normal annual contribution.

(e) Li contributiones del grand organisationes posse esser modificat per
li C.O. specialmen pos li studie de chascun casu.

(f) In li landes con bass moné e in li casus de desfacil economic
situation, li contributiones posse esser fixat temporarimen per li C.O.

§ 26. Omni functiones del O.U. es honorari. Li membres del C.O. merita
un salarie pro su assidui labores; li Senat deve fixar ti salaries pos
proposition del C.O., in conformitá al rendit servicies e al situation
del cassa del O.U.

// Capitul VIII: Revision del statutes {{{3
==== Capitul VIII: Revision del statutes

§ 27. Li revision del statutes del O.U. posse esser fat pos iniciative
del Plenum o per decision del Senate. Li revision deve esser submisset
al votation del Plenum. Li revision es acceptat al simplic majorité.

// Capitul IX: Dissolution {{{3
==== Capitul IX: Dissolution

§ 28. Por li self-dissolution es necessi que li 2/3 del votes del Plenum
aproba li dissolution. Si li Plenum ne ha decidet in li sam votation pri
li possedage del O.U., li Senate deve decider pri it intra tri mensus.
Si anc li Senate ne fa un decision til ti termine, li C.O. posse decider
pri li possedage del O.U. Si intra six mensus pos li self-dissolution,
un decision pri li possedage del O.U. ne eveni, ti possedage transea al
administration de Cosmoglotta o a su legal successor.

Ci noi mersia sres de Wahl, Dr. H. Homolka, I. Federn, L.M. de Guesnet,
J{dot} Svec, qui benevolet auxiliar nos in ti elaboration per lor
suggestiones. Pluri util ameliorationes es debit a ili. Pro que noi ne
considera li present projecte quam perfect, noi va acceptar li
suggestiones o remarcas con mersí til li 1-im octobre 1936.

Li definitiv textu va esser submisset al actual Plenum e Senate por li
votation tre possibilmen ja li 15 octobre por que ili mey devenir valid
desde li 1-esim novembre 1936.

In li proxim circulare al Plenum e al Senate solmen li modificationes va
esser indicat, tande ples conservar ti statutes-projecte.

Li definitiv statutes va esser printat in Cosmoglotta pos oficial
adoption.

[.author]
F.Lg{dot}

// XXX NOTE: ci esset li marca original de págine -22- (4)

// Association por international servicie A.P.I.S. {{{2
=== Association por international servicie A.P.I.S.

// Scope {{{3
==== Scope

APIS fundat per nor venerat pionero J.A. Kajš, Brno, Tchecoslovakia, nu
intra in un nov stadie de su developament. Sempre plu su expansion
deveni un beson por nor movement. De omni loc, de omni land on desira un
plu ampli materiale de propaganda por ganiar nov membres, interessar nov
persones a nor movement. Quo plu mult quam li corespondentie aperte nov
idés, nov horizones, nov amicitás, nov conossenties? Qui ne desira
cherchar apt corespondente secun su afin idés, secun su gustes, secun su
etá, por cultivar e inrichar su practic e cultura education? Nu! hodie
APIS es pret e it es un potent instrument por facilisar omni persones
por intertener international relationes, precipue por li YUNES queles es
sempre avid conosser li altri landes e li coses del munde. Secun li bell
devise de Occidental «Servicie al homanité», APIS vole servir li masse
del amatores de corespondentie e de extran informationes.

// Qualmen adherer a APIS? {{{3
==== Qualmen adherer a APIS?

Ci-junt vu trova (1) un carte de adhesion e (2) li statutes de APIS, con
un code de abreviationes (secun li decimal classification) por li tot
homan conossenties e un code de general abreviationes por acurtar li
scrition.

It es necessi plenar con max grand cuidas li carte de adhesion, quel ha
esset specialmen studiat por contener li essentie e esser tamen max
complet. Vi nor remarcas:

1. Sublinea li abreviationes: Sr., sra o Sta, secun convenentie.

2. Scri leibilmen per tipografic lítteres, to permisse evitar erras.

3. Abrevia secun li codes de abreviationes contenet in li statutes.
   Por exemple, vice scrir: francés, german, rumanian, etc., ples
   scrir solmen F, G, Rm.

Ci un altri exemple de abreviat scrition por li desires. Un
corespondente desira: Exchangear ilustrat postcartes e postmarcas;
coresponder pri psicologie, dessin e decoration; ofertar revúes in
francés; responder a omni lettres. Li abreviat textu va esser:

Exch ill pc, pm; cor 15, 74; of F-revúes; resp omni lt.

// Qui deve plenar ti carte de adhesion? {{{3
==== Qui deve plenar ti carte de adhesion?

Pro que li adhesion a APIS es GRATUIT omni letores, omni interessates,
anc persones, queles ne ancor conosse Occidental have li jure devenir membres
de APIS. Pro to noi peti omni coidealistes recrutar nov membres e por ti
scope demandar nos li necessi carte de adhesion.

Li Occidentalistes ja membre de APIS anc deve plenar ti carte por que
noi mey reciver lor exact actual desires.

// Un adressarium de APIS? {{{3
==== Un adressarium de APIS?

In li fine del annu, noi intente editer un printat ADRESSARIUM DE APIS,
contenent omnicos interessant li corespondentie, li adresses de omni
membres secun li landes, cités e alfabetic órdine in li cités, con li
desires de singul corespondent. Ti adressarium va esser vendit Fr. 1.—
sviss.

Chascun corespondent va posser comprar tam mult exemplares quam desirat.
Ples comendar it in sam témpor quam li expedition del carte de adhesion.

Qui desira far printar su fotogramma apu su adresse?

Chascun membre de APIS posse far inserter su fotogramma apu su adresse.
It es necessi inviar a APIS un fotogramma de 6 x 9 cm, contenent solmen
li cap. Li custa del necessi cliché es Fr. 3.— sviss payabil in sam
témpor quam li comende. Li cliché ha haver 10 x 15 mm e it va servir
por li futur editiones del adressarium sin altri expense.

// Ancor altri innovationes de APIS: Su special sectiones {{{3
==== Ancor altri innovationes de APIS: Su special sectiones

Li regulamentes de 3 sectiones ja es prompt:

// XXX NOTE: li marca original de págine -23- esset in li sequent
// paragraf:

1. OCCIDENTAL-PRESSA: Servicie de textus por li propaganda de
   Occidental (abreviat: OP). Omni organisat Occidentalist posse
   devenir membre de ti section per payament de un annual contribution
   de S Fr. 1.—. Tis, queles desira adherer a ti section posse
   mentionar it sur li carte de adhesion de APIS o scrir it apart. Li
   adhesion deveni efectiv solmen pos aprobation del direction de OP.

2. Servicie de corection de traductiones (abreviat: SCT). Li membres
   de APIS posse partiprender a ti section si ili es abonnat a
   Cosmoglotta. Li scope persequet per ti section es interessar
   índirectmen a Occidental tis, queles desira studiar li lingues. Ili
   posse perfectionar se in un foren lingue per traducter articules de
   Cosmoglotta a alcun lingue selectet per il. Li instituet servicie
   fa corecter li labores per apt coidealistes de quel li lingue
   selectet per li membre es su lingue matrin.
+
Por partiprender a ti servicie, it sufice anunciar su intention a APIS
e indicar li lingue(s) selectet.

3. In fine, un section, sub li activ impulsion de nor coidealist
   Harald Björkman (Jänkisjärvi, Svedia) constituet se nu por li
   aplication de international corespondentie per Ilustrat Lettres
   Circulant inter Instructores e professores (abreviat: ILCI). Li
   corespondentes es dividet in gruppes directet per un landal
   traductor. Un gruppe comprende admaxim un traductor, 4 autores e 8
   letores in singul land; quar landes admaxim posse partiprender al
   sam gruppe. Do li total gruppe ocupa admaxim 52 persones. It va
   esser constituet tam mult gruppes quam it va esser necessi.

Li anexet directives monstra li complet functionament de ti section.

Por partiprender a ti section, ne es necessi esser membre de APIS, to
posse evenir plu tard si necessi. It sufice informar li direction de
APIS in Chapelle.

// Nor projectes por li futur {{{3
==== Nor projectes por li futur

Por auxiliar li propaganda in favor de APIS, noi intente editer
lettre-paper, coverte e marcas glutinabil destinat a omni membres. Noi
va reciver con gratitá omni suggestiones e projectes concernent ti
editiones. Ja nu, noi peti li membres comendar li desirat quantitá de
singul por permisser nos etablisser un budgete de ti editiones.

// Financies {{{3
==== Financies

Quam singul corespondent o membre de APIS va facilmen comprender it, li
organisation de APIS sur li actual base ne fa se sin moné. Por editer li
circulares, statutes, adressarium e plu tard lettre-papere, covertes,
marcas glutinabil noi etablisset un budgete aproximativ quel alta a
circa Fr. 300.— sviss. Pro que por motives de propaganda li adhesion a
APIS resta gratuit, noi posse contar solmen sur li vende de adressarium
o altri materiale de propaganda. Noi mem espera que mult coidealistes,
queles es conscient pri nor eforties, va auxiliar nos per donationes.

Li eforties de chascun, sive pre recrutar membres, sive financial
auxilie, va assecurar li successe de nor interprense.

// In resuma {{{3
==== In resuma

1. Plena e reexpedi STRAX vor carte de adhesion

2. Si desirat, anuncia vor participation al sectiones: OP, SCT o ILCI.

3. Atente li § 6. del statutes concernent li suplementari lineas e li
   foto.

4. Comenda li quantitá del desirat paper-folies, covertes o glutinabil
   marcas e li númere de adressariums necessi.

5. Invia vor projectes e suggestiones concernent li dit editiones.

6. Li direction de APIS va accepter con gratitá eventual curt
   articules concernent li corespondentie, destinat al ADRESSARIUM.

'''

ATTENTION: Por que li adresses e desires del membres de APIS posse
aparir in li ADRESSARIUM 1937, li carte de adhesion deve arivar max
tarde ante li 1-esim decembre 1936; tande, por ne obliviar, reexpedi it
STRAX!

NU! AD AVAN POR LI SUCCESSE!

[.author]
F{dot} Lg.

// Servicies de corection de traductiones de APIS (SCT) {{{3
==== Servicies de corection de traductiones de APIS (SCT)

Special regulament

1. APIS organisa un servicie de gratuit corection por su membres quel
   desira perfectionar se in Occidental o altri lingues national.

2. Pos aparition de chascun numeró de «Cosmoglotta», li membres de
   APIS have li jure inviar al direction de APIS, *ante* li aparition
   del sequent numeró, omni textus por corection, selectet secun su
   desires, prendet in Cosmoglotta e traductet a lingues national. Li
   membre deve esser abonnat a Cosmoglotta.

3. Li textus traductet ne deve trapassar du (2) págines de Cosmoglotta
   por singul numeró.

4. Singul membre have li libertá selecter inter li sequent national
   lingues: german, francés, anglés, italian, hispan. Ante far un
   traduction in un altri lingue, it es necessi questionar li
   direction de APIS, esque it have un corector in ti lingue.

5. Chascun membre posse traducter in pluri lingues, ma li summa del
   textus traductet ne deve trapassar du (2) págines de Cosmoglotta
   per numeró e chascun lingue deve esser scrit sur separat folies e
   sur un sol látere. In casu de non-observation de ti regul, li
   corection va esser fat solmen por li lingue quel sta in comensa del
   traduction.

6. Chascun págine de traduction deve esser acompaniat del complet
   adresse, si possibil per stamp.

7. Si li textus ne posse esser machin-scrit, it es absolut necessi
   scrir max leibil. APIS refusa far li corection de textus ínleibil o
   desfacil leibil.

8. Li lineas deve esser suficentmen interspaciat por permisser li
   corecturas.

9. Li traductiones posse esser inviat a APIS quam «papere de aferes»
   si null comunication personal es includet.

10. Al traductiones deve esser adjuntet du (2) respons-cupones
    (respectivmen quittanties del Institute Occidental) por covrir li
    post-expenses de APIS.

11. {blank}
+
--

[loweralpha]
. Li traductiones es corectet e retromisset al membres solmen si li
  abonnament a Cosmoglotta es payat.

. Li retromission del traduction corectet eveni durant li mensu quel
  seque li aparition del sequent numeró de Cosmoglotta.

--

// XXX TODO: Controlar li resultate del listun 11 in supra.

// Qualmen functiona li Occidental-pressa? {{{3
==== Qualmen functiona li Occidental-pressa?

Sr. Quistlund, membre de OP, Svedia, scri un fulminant articul pri li
valore del Lingue International por viages per automobil. Il publica li
articul in un sved jurnale «Morgonsol». Poy il traducte su articul de
sved a Occidental e invia du machin-scrit exemplares del traduction junt
con un exemplare del numeró de «Morgonsol» al direction de OP.

Li director rangea li articules in su archive e scri in li cartoteca sur
li carte «Quistlund» que il ha inviat ti ci articul.

Sr. Chatdupont, membre de OF, Francia, desira publicar un articul pri li
lingue international e viages per motociclette in li francés avis «Le Volant». Il scri
un lettre al direction de OP s adjuntente un respons-cupon e demanda un
manuscrite pri ti ci tema.

Un tal ne es in li archive, e li director de OP invia le li articul
Quistlund, lingue international e automobil. Il nota sur li carte «Chatdupont» li
pruntation del manuscrit e sur li altri exemplare del manuscrit, que Ch.
ha pruntat it.

Sr. C. recive li articul, traducte it a francés, remplazzante partú li
parol «automobil» per «motociclette». Il retorna li manuscrite
occidental al direction ja pos un semane (tre laudabil membre!). Il
signa li traduction per su propri nómin por dar it li aparentie de un
articul original. It es insertet in «Le Volant», e li redaction paya
(miracul!) Fr. 100 francés a sr. Chatdupont. Sr. Ch. intasca 40 francs,
il gira li valore de 60 al direction de OP inviante in sam témpor quam
printate un exemplare de «Le Volant».

Li director nota li payament e li aparition (sur li manuscrit), posi
«Le Volant» in li archive, sive inter jurnales francés, sive detra li
sved «Morgonsol». Il posi un triesim parte del summa recivet in li
cassa de OP, e gira du triesim a sr. Quistlund, quel pro ti ínexpectat
don comensa creder in miracules e in li bonitá immanent del homes, e
joya har devenit membre del OP!    Ilmari Federn.

N.B. Ci noi mersia max calidmen sr. Ilmari Federn por li redaction del
regulament de OP e del supra articul concernent su functionament.   Lg.

// Societé de garantes por Cosmoglotta {{{2
=== Societé de garantes por Cosmoglotta

Vi li liste del membres quel ha payat lor partes til li 1-esim oct.
1936:

1. Ilmari Federn, COPENHAG, DANIA -- 1 -- S Fr. 10.—

2. M. Guilbert, VERDELOT, Francia -- 2 -- S Fr. 10.—

3. Heinrich Leuthold, STANSSTAD, Svissia -- 3 -- S Fr. 10.—

4. J. Svec, PRAHA, Tchecoslovakia -- 4,5 -- S Fr. 20.—

5. G. Bohin, HOUSSEVILLE, Francia -- 6 -- S Fr. 10.—

6. B. Blomé, KRISTINEHAMN, Svedia -- 7 -- S Fr. 10.—

7. Dr. C.E. Sjöstedt, OSTERSUND, Svedia -- 8 -- S Fr. 10.—

8. L.M. de Guesnet, PARIS, Francia -- 9,10 -- S Fr. 20.—

9. Ch. Kemp, SWANSEA, Anglia -- 11,12 -- S Fr. 20.—

10. O. Dillén, STOCKHOLM, Svedia -- 13 -- S Fr. 10.—

11. J. Podobský, ROVENSKO, Tchecoslovakia -- 14 -- S Fr. 10.—

12. M. Martinet, ROUEN, Francia -- 15 -- S Fr. 10.—

13. Fred. Lagnel, CHAPELLE, Svissia -- 16,17,18,19,20 -- S Fr. 50.—

14. Aug. Erhard, KARLSTAD, Svedia -- 21 S Fr. 10.—

15. G. Prinz, BERNBURG, Germania -- 22 -- S Fr. 10.—

16. Ed. Mayor, LAUSANNE, Svissia -- 23 -- S Fr. 10.—

17. Dr. Ing. E. Dal Martello, GRISIGNANO, Italia -- 24 -- S Fr. 10.—

18. Ric Berger, MORGES, Svissia -- 25,26,27,28,29 -- S Fr. 50.—

19. J. Ritter, CHIASSO, Svissia -- 30 -- S Fr. 10.—

20. Prof. C.W. v. Sydow, LUND, Svedia -- 31,32 -- S Fr. 20.—

21. Ing. A. Lindström, ENSKEDE, Svedia -- 33 -- S Fr. 10.—

22. Dr. med. A. Richard, VESOUL, Francia -- 34 -- S Fr. 10.—

Summa S Fr. 340.—

Con nor max sincer mersís!

[.author]
Li secretario-cassero: Fred. Lagnel

// Corespondentie {{{2
=== Corespondentie

Sr. Jaroslav Podobský, Bakov n. Jiz. / Tchecoslovakia / comunica a su
corespondentes su nov adresse: ROVENSKO p. Tr., Tchecoslovakia.

'''

Sr. Morton (Berlin) es informat que su carte del 26.5.36 ha atinget su
destinatarios.

'''

Sr. Quensel informa li membres del corespondentie per lettres circulant
que su interprense es finit e que ye su max grand regrete il ne plu
posse ocupar se pri it e pri quocunc corespondentie concernent nor
movement. Il peti nos mersiar omni conlinguistes con queles colaboration
uniat le. Il saluta vos omnes e espera que li futur va changear li
coses.

'''

Senioretta Marie Peskova, Scutice u Vlasime, Tchecoslovakia, tchec
instructora desira coresponder in francés con francés colegos por
perfectionar su conossentie del lingue francés.

'''

Lettre a reclamar. In li date del 31 august li Occidental Institute,
Chapelle, recivet un lettre scrit in german, venient de Argentière (Hte
Savoie), Francia, por un senior Jules Thiancourt, de quel li adresse es
ínconosset de nos. Si alcun coidealist posse dar nos li adresse de ti
senior, noi vell esser le tre grat.

'''

A senior Gerhard Mauder. Noi ne ha obliviat vos. Vu recive ci li nr. 2
de Cosmoglotta-Informationes e Cosmoglotta Nr. 110 esset expedit ultim
semane.

// XXX NOTE: ci esset li marca original de págine -26-

// Occidental-presse -- Form. OP/1. {{{2
=== Occidental-presse -- Form. OP/1

Servicie de textus por propaganda de Occidental

// Regulament {{{3
==== Regulament

1. OCCIDENTAL-PRESSE, li servicie de textus por propaganda de
   Occidental (OP) es un section de APIS e have li scope organisar li
   exchange de articules usabil por li propaganda de Occidental inter
   li occidentalistes propagatores. It posse anc informar directmen li
   presse international pri li important Occidental-evenimentes.

2. Omni organisat Occidentalist posse devenir membre per payament de
   un annual contribution de S Fr. 1.—.

3. Li membratu vale til declarat surtida; it expira automaticmen
   quande li membre cessa esser membre del Occidental-Union o si il ne
   ha payat li annual contribution til max tard li 31 marte del annu
   current.

4. Ye li adhesion de un nov membre, li director de OF have li jure
   demandar pruvas por li capabilitá traducter de Occidental al lingue
   matrin (considerante que un mal traduction posse plu nocer li afere
   de Occidental quam servir it). In casu de ínsuficentie, li director
   deve desconsiliar li adhesion.

5. Usation del textus per ne-membres, specialmen per adeptes de altri
   sistemas, va esser considerat quam plagiate e persequet secun li
   leges del land concernet.

// Function activ del membres {{{3
==== Function activ del membres

[start=6]
. Li membre obliga se inviar a OP, de chascun articul concernent li
  problema de lingue international, quel il publica in su lingue:
+
--

[loweralpha]
. Un exemplare del original articul in li jurnale;

. almen du exemplares de traduction in Occidental scrit per machine
  (preferibilmen formate A 4 {equals} 210 x 297 mm; in omni casu ne
  plu grand). Sur li traduction deve esser indicat: Autor, date e
  lingue del jurnale del unesim aparition.

--

// Function passiv del membres {{{3
==== Function passiv del membres

[start=7]
. Chascun membre have li jure demandar in prunta chascun articul
  trovat in li archive de OP. Li exemplare del manuscrite resta
  proprietá del centrale e deve esser retornat max tard du semanes pos
  reception.

. Per su membratu, li membre have li complet jure de autor pri li
  articul; il posse traducter it a su lingue matrin, changear it,
  acurtar it, amplificar it, signar it per su propri nómin (si li
  autor del articul ne explicitmen ha expresset li desir esser in omni
  casu nominat quam autor) si to facilisa li insertion in li presse.

. Un membre quel ha pruntat un articul de OP e fat aparir un
  traduction in li presse de su lingue, es obligat inviar a OP un
  exemplare del jurnale de aparition.

. Si li membre recive un honorarie por li articul, il posse conservar
  de to 40% quam honorarie por su traduction. 60% il deve inviar al
  direction de APIS, section OP, quel retene 20% por li casse de OP e
  invia li restant 40% quam honorarie al autor original del articul.
  Omission del payament de 60% ducte a exclusion.

. In casus u li manuscrite original ha esset fortmen changeat del
  traductor, ti ci posse inviar li necessi documentation pri li
  changes al direction del OP e proposir un altri percentage de
  repartition del honorarie, si ti ultim ascende adminim a Fr. 10.—
  sviss. Li decision pri it es fat per li direction, in amical
  consentiment con li autor, o un jurie de expertes.

// Li direction del OP {{{3
==== Li direction del OP

[start=12]
. A chascun demande de articules, questiones a OP deve esser juntet li
  porte (respons-cupones, quittanties del Institute Occidental).

. Secun necessitá (p. ex. chascun annu) li direction de OP invia al
  membres circulares-listes pri li articules del archives, sive
  complet catalogs, sive listes del nov aquisitiones. A to posse esser
  adjuntet un raporte pri li function e activitá de OP. Ti liste posse
  esser sive autonom, sive adjuntet a Cosmoglotta-Informationes.

. Li direction covri li expenses por li administration per li annual
  contributiones e li 20% del arivant eventual honorarie. It posse
  secun necessitá instituer un taxe por chascun articul pruntat.
  Eventual deficite es covrit ex li casse de APIS (Occidental-Union).

// XXX NOTE: ci esset li marca original de págine -27-

// Directives {{{2
=== Directives

Directives pri aplication de international corespondentie per ilustrat lettres
circulant inter instructores mediat de Association Por International
Servicie (A.P.I.S.).

1. Li scope principal del international corespondentie per ilustrat
   lettres circulant inter instructores o docentes es dar les un comod
   maniere interchangear articules pri scole e pedagogie con extran
   colegos.

2. Chascun instructor es invitat partiprender sive quam activ
   corespondente copiant o composient articules in su lingue matrin o
   altri lingue, sive solmen quam letor del articules interchangeat.

3. Li corespondentes de APIS es partit in gruppes o lettres-circules,
   queles chascun ne deve extender se in plu quam quar landes. Un
   lettre-circul deve contener circa 4 scritores (o autores) de divers
   nationalitá. Li letores samlandan de chascun lettre-circul ne deve
   esser plu quam 8.

4. Li gruppes de corespondentes es controlat per APIS.

5. In chascun land APIS nomina un traductor (quel anc posse esser
   autor). Il deve haver quam scope far omni necessi traductiones.

6. Por li articules, li scritores posse selecter qualcunc tema quel il
   suposi interessar li colegos. Li aplication del modern metodes de
   instruction forsan vell esser li max actual tema. Ma in céteri ti
   domene es tam vast, que it sembla esser sin límites. In prim loc es
   recomendabil usar copies o excerptes ex publicationes. Ples usar li
   formate A5 (148 x 210 mm)

7. Li articules deve esser ilustrat. Quam ilustrationes, on mey usar
   fotos, images ex jurnales de instructores, pedagogic publicationes,
   jurnales por infantes e ex jurnales scrit de infantes o brevmen
   dit: omnicos quo posse far li articules vivid e concret.

8. Li articules e li adjuntet ilustrationes apartene a su autor e
   ti-ci va reciver li ovre in retro. APIS tamen ne posse responder
   pri eventual perde, tande it es util conservar un copie del
   manuscrite.

9. APIS ne intermedia articules de religiosi o politic caractere, ni
   tales de altri contenete, quel posse compromisser ti organisation o
   impedir su expansion.

10. Li lettres circulant deve esser líber de personal comunicationes e
    talmen esser inviabil quam papere de aferes.

11. Chascun scritor deve ante li 15-esim de januar, april, julí e
    octobre har elaborat su ovre e inviat it al traductor. Secun
    desira il es líber omisser un serie por partiprender un sequent.

12. Li traductores traducte li articules e invia les in du exemplares
    al secretariatu de APIS.

13. Li secretariatu de APIS gruppa li participantes in
    lettres-circules e li circulation del lettres posse comensar.

14. Un del traductores recive li articules e pos traduction al lingue
    matrin il fa circular omnicos al letores, scritores e traductores
    secun li via indicat sur un liste acompaniatori.

15. Li traductores ne deve retener li lettres plu quam 10 dies, li
    letores e scritores ne plu quam 3 dies.

16. Li letores mey secun possibilitá contribuer al porto-expenses del
    traductores per micri summas in post-marcas.

17. Un participante, quel ne seque li present directives o ne plena li
    necessi conditiones es excludet per li direction de APIS, quel
    decide sin apelle.

'''

Omni docentes, professores o instructores, quel desira partiprender a ti
international corespondentie es petit dar su adresse al: Direction de
APIS, Institute Occidental,

Chapelle (Vaud), Svissia.

// Cosmoglotta A 108 (1936-05/06) {{{1
== Cosmoglotta A 108 (1936-05/06)

COSMOGLOTTA, may-junio (Annu XV.) No 3 (108)

Li cronica in li suplement trimestral «INFORMATIONES»

ifdef::original-tocs[]

// Contene {{{2
=== Contene

- Universe
- Geografie
- Témpore
- Tempe
- Minerales
- Plantes
- Animales

endif::original-tocs[]

// Vocabularium del centres de interesse in Occidental {{{2
=== Vocabularium del centres de interesse in Occidental

// Universe {{{3
==== Universe

Nómines: cáos, crea-t-ion, crea-t-or, munde, cosmo, natura, ciel,
firmament, sidere, meteor, astre, glob, stelle, stelle fix, nebulose,
con-stell-ation, galaxe, via galactic, centre de gravitation,
baricentre, astre volant, comet (cap, caude), planet, anell, aerolit,
orbite, zodiac, ecliptica, sole disco, radie, ascension,
descension, ombre, pol, eclipse, horizont, zenit, nadir, observa-tion,
observa-t-oria, stelle de vésper, equinoct-ie, cosmografie, cosmologie,
uranografie, mesuration, gravitation, sistema planet-ari, deviation,
aberration, perturbation, cicle, limb, gradu, minute, seconde, equator,
equatorial, longitudine, latitudine, azimut, apogé, perihelie,
aphelie, movement, planisfer, telescop,
rotation, rect ascension, parallax, oculare, objective, --  Lune (fase,
demí-lune, satellite, disc lunari, quarte del lune, lun-quarte,
crescente, falcate lunari, lun-corn, halo del lune, crater, eclipse
lunari).

Adjectives: Universal, natural, mund-an, cid-an, celet, stell-at,
stell-ari, interstell-ari, stell-ut, con-stell-at, sol-ari, lun-ari,
astral, sideral, filant, horizontal, inmesurabil, in-terminabil,
central, a-centr-ic, pol-ari, cao-t-ic.

Verbes: constellar, lucer, scintillar, scintill-ear, brilliar,
gravitar, deviar, observar, catalogar, aparir, rotar, splender.

// geografie {{{3
==== geografie

Munde: Pelmel, cáos, brodula, terra, terralob, glob terral, sfere,
hemi-sfere, meridian, equator, tropico, axe, pot, longitudine,
latitudine, punctu vertical, zenit, antipode, mura-carte, land-carte,
carte geografic, insul, peninsul, demí-insul, continent.

Punctus cardinal: Nord, west, ost, sud, -- Oriente, levante,
occidente, septentrion. -- Adj.: austral, meridional, occidental,
septentrional. boreal, arctic, pol-ari, westal, tropical.

// XXX TODO Confirmar li division del paragrafes:

Land: suol, plató, steppe, savann, desert, coiline, fund-terren,
kyss-terren, terraplen, hum, terre vegetal, cava, foss, cav-itá,
incavatura, in-profund-ation, fore, tunnel, grotte -- morass, palud -,
erica-lande, forest, Silva (bosc), boscage, jungle, densallia --
prería, llanos, pampa, tundra -- país, region, territoria, provincia,
frontier, limit,

-- Stalagmite, stalactite, alluvie, gleb, plic, sand, pare,
lapid,

Tremorr de terre -- terr-tremore, volcan, crater, eruption, lava,
sucusse.

Montania, monte, sommit, cime, culmine, agullie de monte, later, pede,
punt, dive, valley, defilé, precipitie, declive, ramp, strette, pass,
abiss, glaciera, glacie montan, nive-glacie, firn, lavine, moren, rocc,
rocc-age, rocc-allia, petrallia, valley-ette, cluse, glacis, scarp,
plató, altiplanage, alt-age, mont-ette, line, alt-ore, altitudine,
alt-age, belvdere, excavation, hipogé, cripte, catacombe, grotte,
caverne.

Riveres: fluvie. river, torrent, cascade, cataract, scluse, ravine,
lago, stagne, flac, sediment, alluvie, flottagie, barre, flue.

// XXX NOTE: li marca original de págine -33- esset in li sequent
// paragraf:

Mar: ocean, marea, flut et reflut, archipelag, insul, insul-ano,
demí-insul, peninsul, promontorie, cap, lingue de terra, istme, atoll,
fiord, diga, barrage, littorale, plage, rive, costa, dune, golf,
strette, mar-strette, col de mar, alluvie, sedimente
de mar, sand-banca, sand-riff, cliff, unde, scum, undi-ruptie, nivell de
mar, afflute, glacie flottant, iceberg, fund, grund, profund-age,
bass-fund (Vider anc: navigation).

Adj.: declivi, inclinat, terr-an, sub-terr-an, bass, alt, extendet,
abrupt, scarp-at, mar-in, ocean-ic, -- a-bass, a-valley -- ad-alt,
a-monte.

Verbes: Terr-ar, in-terr-ar, de-terr-ar, cultivar, crescer, grimpar,
climbar, scarpar, descender, ascender, dominar, fluter, marear,
flut-ear, fluer.

// Témpore {{{3
==== Témpore

Mill-enie, cent-enie, secul, annu, semestre, trimestre, seson,
solsticie, equi-noct-ie.

Sesones: verne, estive, autune.

Mensus: januar, februar, marte, april, may, junio, julí, august,
septembre, octobre, novembre, decembre.

Dies del semane: lunedí, mardí, mercurdí, jovedí, venerdí, saturdí,
soledí. -- Week-end (Fine de semane).

Quel die? ante-yer, yer, hodie, deman, pos-deman, antey-an die, sequent
die.

Partes del die: aurora, alba, comensa del matin, matin, midí, pos-midí,
vésper, crepuscul, nocte, mi-nocte. -- Hor, minute, seconde, moment,
instant.

Festes: Fest-die, Carema, Passione (Sant Venerdí, Grand Venerdí), Pasca,
Pentecost, Fest de omni santes, Crist-fest (Crist-nascentie, Cristmas),
Epifanie, Festa del «Corpus Cristi», Anunciation.

Li signes del zodiac: agno, tauro, gemelles, cancer, leon, virgina,
balancie, scorpion, sagitario, capricorn, versero, pisces.

Almanac: annuarium, calendare, folie-calendare, anniversarie,
commemoration annual, jubileo, annu jubilari.

Periode: epoca, future, futur-itá, passate, present, termine, fine,
limite, finition, termination, tron, succession, ordine.

Adj.: quoti-di-an, di-al, di-ari, quant-esim, poc a poc, gradu-al,
success-iv, matin-al, noct-al, moment-al, moment-an, hor-al, secul-ari,
cent-en-ari, canicul-ari, simultan, sam-moment-an, accurat, precis,
exact, punctu-al, precipitat, super-hastat, oportun, in just tempore, ye
tempore, in bon tempore, strax, prompt, tempor-ari, bentost, desde long,
de tempore a tempore, incessant, continui.

Verbes: april-dupar, april-ar, passar li nocte, per-noct-ar, noct-ear,
vigilar, a-vigil-ar se, matin-ear, alb-ijar, hivern-ar, estiv-ar,
ajornar, procrastinar, aperter, comensar, finir, terminar, cessar,
passar, per-viver, tardar, hesitar, prolongar, prorogar, dar tempore,
urger, esser urgent, trenar in longore.

// Tempe {{{3
==== Tempe

Barometre, termometre, meteorolog, meteorologie, -- climat, temperatura,
zone, atmosfere, aer, cal-ore, torrid, frig-ore, frig-id-itá,
frig-id-ess, frost, tep-ore, tremore, sicc-ore, polve, humid-itá, vapor,
nebul, nebul-itá, rosé, current de aer, sufflada, virl, burrasc, squall,
vent, zefir, brise, tempest, storm, ciclon, tifon, uragan, storm-flut,
storm-vent, sud-vent, fön; -- tonner-tempe, fulmin-tempe, mal-tempe,
pluvie, diluvie, in-und-ation, ciel-arc, arc in ciel, grel, grel-un,
nive, niv-un, flocc, glacie, degel, electric-itá, tonner, fulmin,
vesper-rubie, nubes (cirrus, cumulus, nimbus, stratus), tempe
inconstant, variabil, april-tempe -- Gela crinosi, pruine, caude de
glacie, stalagmit, stalactit.

Adj.: Cal-id, frig-id, tep-id, frisc, glaci-al, sicc, humid, nebulosi,
pluvi-osi, seren, clar, trubli, in-pur, obscur, in-seren, nub-os,
torrid, impetu-os, severi, rigor-os, niv-os, niv-al, stormi, storm-os.

Verbes: Cal-er, tremer, temperar, soflar, ventar, gutt-ear, pluviar,
tonner-ar, humid-ar se, in-nebul-ar, suda-r, a-clar-ar se, as-seren-ar
se, stormar, storm-ear, gelar, degelar, gelar se, rigid-ar se, grelar,
nivar, niv-ear, noct-ear, crepuscul-ar, obscur-ar, eclipsar.

// XXX NOTE: ci esset li marca original de págine -34-

// Pro quo li ciel es blu? {{{{4
===== Pro quo li ciel es blu?

(Image: Árbores.)

Desde pluri millenes de annus, li homes canta,
in lor poemas plu o minu immortal, li ínmaculat azur del ciel. Ili ne
questiona se pro quo li cielan vulte apari blu, e tamen ti question es
elementari. Ti fenomen es explicat scienticmen desde poc annus, mersí al
recent studies pri li substanties nominat
coloides.

Quande on introducte in un liquid cert substanties in tre fin
particules, ti substanties monstra subitmen eclatant colores queles ili
ne have habitualmen. Ti optic fenomen es debit al facte que un parte
del luminosi radies -- por exemple li radies con curt
undes -- es deviat pro li presentie del tre
fin particules, quel lassa passar solmen li radies con long
undes.

Ma on save que li blanc lúmine del die -- blanc solmen por nor ocules
-- es composit de un multité de luminosi undes, li unes
curt, li altris long. Si on regarda li liquid
precitat obliquimen, it apari blu; si li lúmine traversa it completmen,
it apari rubi. Li obtention de ti luminosi efecte es possibil solmen si
li particules introductet in li liquid have un longore determinat,
variant inter 10.000-im e 1.000.000-m de millimetres. Ti substanties es
designat per li término de «colloid» (de grec Kolla quel significa
colla).

A ti fenomen optic es debit precismen li blu color del ciel. Li sole,
plazzat lateralmen, invia su lúmine tra li atmosfere quel noi regarda
perpendicularmen contra li nigri fund del astral spacie. Li blu radies,
con curt undes, del solari lúmine es deviat vers li terre per li
particules del aer. Ye li sole-descension, li rubi radies, con long
undes, apari nos sub li aspect del vésper-rubie. Egalmen per ti fenomen
es explicat li rubi color del lune ye su ascension e su descension. Ti
fenomen de deviation del colores es nominat «opalescentie» in fisica.

// Li destruction del icebergs {{{4
===== Li destruction del icebergs

Li grand icebergs, quam ti quel fat
naufragear li «Titanic» ante 24 annus, posse esser destructet mem al
«thermit». To es un mixtura de ferr-oxide e de polve de aluminium, quel
developa un calore de 2000 a 3000 gradus C. It sufice posir 50 kg de
thermit sur un iceberg por que li alt temperatura decomposi li aqua in
oxigen e hidrogen. Li hidrogen explode, e li iceberg deveni simil a un
vulcan in eruption. Unesimmen tot rubi, poy in omni colores, it bentost
desapari in li aqua.

Li Americanes ha ja constituet un brigade de «destructores de icebergs».
In april e may 1935, on ha talmen destructet, proxim Terre-Neuve, 624
icebergs.

// XXX NOTE: ci esset li marca original de págine -35-

// Yelb nive {{{4
==== Yelb nive

(Image: Dom niveat.)

In marte 1936 yelb-rubi nive ha cadet in li valley Engadine e
in li region del Simplon in Svissia. Simil observationes ha esset fat in
Tirol (Austria). Anc in Locarno on anuncia pluvies de yelb color.

Ti fenomen ne es ínconosset del scientistes quel constatat it
sovente. On suposi que it acte se pri li sand del Sahara chassat til
grand altores per tempestes e quel cade sur li suol con li nive, dante a
it su yelb color. Li eruption del Krakatoa in 1883 ha demonstrat que li
polve posse esser sublevat til enorm altore. Ti polve projectet til li
stratosfer expandet se tam mult, que on posset constatar it in Europa,
in nocte, quam un brilliant vele lucidat del sole.

// Un teorie scientic confirmat {{{4
==== Un teorie scientic confirmat

Un pluvie de meteorites ha
cadet recentmen in Arizona, in U. S. A. Scientistes, venit por examinar
les, ha esset surprisat trovar in li interior de ti cielan córpores, un
sat grand numere de micro-organismes. To esset micrissim entes vivent
situat inter li animales e li plantes. Ti decovrition apari tam plu
important que it sembla confirmar li old teorie de Helmsholtz, secun
quel li tot vive terran proveni del gérmines cadet del stelles con li
meteorites. Li adversarios de ti teorie sempre declarat que, traversante
li atmosfere, li meteorites deveni incandescent e que omni vive es
destructet. Nu, on deve constatar que li calore ne penetra til li
interior del grand meteorites; li sensational decovrition fat in
Arizona pruva it inrefutabilmen.

// Li dangere del fúlmine {{{4
==== Li dangere del fúlmine

Desde alcun annus on renunciat li opinion que li
restada in li forest durant stormes es dangerosi. Recent statistica
pruva que in dens forestes format de presc egalmen
grand árbores li colpes de fúlmines eveni
relativmen rar. Solmen ta u grand spacies
existe inter li árbores o u singul árbor mult eleva
se súper li circumité, li probabilitá de
fulmincolpes es plu grand. Li multitá de
presc egal grand árbores efecte per compensation e absorption al
electric tension.

Ultra to, fúlmine cadent in forest, certmen vell sequer along li árbor e
vell ear per li radicas in li suol. Do li fúlmin-dangere ne es grand por
hom stant inter li árbores de un foreste. Mult plu grand es li dangere
sub solitari árbor, e in maniere general de omni objecte quel es li max
alt punctu de vast terren. Pro to, on mey ne serchar protection contra
storm sub un árbor, plu bon on mey ear rapidmen in un forest.

// XXX NOTE: ci esset li marca original de págine -36-

// Li nubes {{{4
==== Li nubes

(Image: Figures de nubes.)

// XXX NEW: Li descritiones de figures A e B es mettet in ti edition,
// por claritá, secun li textu del articul. Ili ne esset in li
// original pictura.

[upperalpha]
A{dot} Nubes con contures ne celat.
B{dot} Nubes detra árbores e domes.
C{dot} Cumulus
D{dot} Stratus
E{dot} Cirrus
F{dot} Cirro-cumulus
G{dot} Nimbus-fractus
H{dot} Nimbus-mammatus

Omnes save que li nubes es tre divers in form e in intensitá.
Pro to li scientistes ha dat nómines, extraet del latin, al max
caracteristic varietás. Noi va descrir tis quel omni hom cultivat deve
conosser.

In prim it es amusant constatar que quande infantes o non-artistes
dessina un paisage, ili instinctivmen mette li nubes in li vacue locos
del ciel, it es inter li árbores, por que lor contures ne es celat (fig.
A.). In plu, li nubes dessinat del infantes simila presc sempre un long
terr-pomme! Un artist vell acter altrimen e far passar li nubes detra li
árbores e domes (fig. B.). Talmen es li paisage mult plu versimil e
natural.

Concernent li species de nubes, vi li max importantes:

// XXX NOTE: ci esset li marca original de págine -37-

Cúmulus:: Durant li calid dies de estive, on vide sovente gross
nubes arondat, isolat e amassat. Lor sómmite es blanc durant que lor
base es max sovente horizontal e gris. Li
marineros compara ti nubes a gross paccas de
coton acumulat li unes sur li altres (fig. C.)
Generalmen li cúmulus nasce in matin, atinge
lor maximum in pos-midí e evanesce in vesper.
Quande ili deveni numerosi con un obscur base, on
posse previder un
storm.

Stratus:: Ili es nubes simil a long horizontal bandes (fig. D.). Quande
li sole descendent es proxim al horizonte, li bordes del
stratus sovente splende quam aur.

Cirrus:: Ili es nubes tre alt, simil a lineamentes o a filices,
presc transparent in li blu ciel (fig. E.). Ili es format de micri
cristalles de glacie e anuncia un proxim change de
tempe.

Nimbus:: Quande li pluvie sembla proxim, on vide li ciel covrit de un
vele gris obscur. Ti nubes, generalmen bass, es nominat nimbus. Si it
venta, li bordes del nimbus deveni fractet e lacerat, e
fractiones curre rapid e bass. Tande ti nubes es nominat
*nimbus-fractus*
(fig. C.). Ye altri vezes, li bord del nimbus es arondat quam mammes;
on nomina les *nimbus-mammatus* (fig. H.).

Cirro-cumulus:: Li quar principal species de nubes, cúmulus,
nimbus, stratus, cirrus, posse dar, per combination, intermediari
formes. Talmen, quande micri cúmulus es alineat alt in li ciel, ili
forma cirro-cumulus (fig. F.) quel presenta sovente tre decorativ
aspecte.

// Un curios fenomen in Hawai, li «liquid sole» {{{4
===== Un curios fenomen in Hawai, li «liquid sole»

Li Hawaianes nomina
«lor liquid sole» ti dulci pluvies quel balnea chascun die e mem pluri
vezes in un die li verdeant natura de lor insules. In prim ti
fenomen mult surprisa. Nam li ciel es perfectmen blu e li sole ne cessa
radiar con magnificentie quande ti fin
pluvie, fin quam un rosé e luminosi quam un
polve de astres, cade subitmen, refriscante li brulant
sand del insules e humidant li palmes e li
flores de hibiscus.

Sur li undes del Pacific Ocean, un arc-in-ciel posi se un moment, li
liquid sole fini tam bruscmen quam it ha comensat, sin que un nube
ha aparit.

Li nubes es in un altri region, acrocat sur li montanias vulcanic
del insules. Li ventes, quel es ta tre violent, raffa del nubes masses
de pluviettes rapidmen calentat e disperset til pluri kilometres lontan,
sub li vulte del blu ciel.

// Li planet Venus {{{4
===== Li planet Venus

Venus es li sol planete pri quel Homer ha parlat. Il ha
designat it ja per un nómine quel marcat su bellitá. Li
Indianes nominat it Sukra, to es li Splendent. Li quantitá de lúmine e
de calore emisset del sole a Venus es circa
li duplic de ti quel ariva al terre.

// XXX NOTE: ci esset li marca original de págine -38-

// Minerales {{{3
==== Minerales

// XXX TODO: Ligar:

(ples anc consultar li list del chimic elementes in Cosmoglotta No 95)

Metalles: Mine, gallerie, minerale, crud metall, alliage, pezze, fust. --
Ferre, stal, nickel, plumb-blende, aure, argent, latun, bronze,
aluminium, mercur(ie), hidrarg, stanno, zinc, cupre. -- Amalgam,
melchior, verdine, verdigris, cupro-oxide, ferruine.

Lápides: Agat, jaspe, cristall, lignit, carbon, sulfure, diamant, rubin,
turkis, safir, smerald, topaz, ametist, onix, opal, coralline, asbest,
lapis, perlematre, ambre. -- Petre precios, gemme, juvel, juvel-erie,
carat. -- Aluminie, argil, magnesium, calce, petre, lapid, gravio,
silice, terre silicos, cret, marmor, alabastre, gips, sand, sand-petre,
granit, mica, spat, basalt, smeril, porfir, quartz, bor, borax, alcali,
iod, fluor, bismut, petr-oleo, benzin, amoniac, sal, alun.

Adj.: mineral, metall-ic, ductil, extensibil, fusibil, calc-os,
sulfur-os, sulfur-ic.

// Plantes {{{3
==== Plantes

Vegetales: plante, flor, flora, floration, vegetation, gérmine, folie,
foli-age, laude, cresc-on, branch, germinant, verdura, stip, convolvul,
vind, radic, bulb, cebul, túbere, succ-uore, umbelle, spica, petiol,
calice, cope, pistill, stamin, pollen, peduncul, corole, petale, gran,
ovarium, seme, capsul, pericarp, velle, lanuge, membran, pellicul, succ.
- Arbor, trunc, blocc, rame, branch, branch-ette, branch-age, pacc,
fascine, ligne, ligne resinos, vene de ligne, alburne, medull, cortice,
velop, crust, tann, tann-ine, mofa, conifere, marcot, demergeon,
demergette, fibre, halm, calame, radic, stump, buquet, corone,
guirlande, flor-bed, feston, plante de flor, flor-plante. -- Botanica,
botanic-o (botan-ist).

Árbores e arbustes: abiet (picea), acacie, acere, alne, apricot-iero,
arbor de pan, banan-iero, baobab, betul, bramber-iero, buxo, cactus,
camfor-iero, castaniero, cedre, ceres-iero, cocos-iero, cipress,
dattil-iero, eucaliptus, fago, frangul, fraxin, genista, ginkgo, ive (=
haxus), junc, larice, mandul-iero, mirtill, oliv-iero, palme,
persic-iero, pine, pir-iero, platane, pople, pom-iero, prun-iero,
prunell-iero, querc (gland, corc, gall), santal, spin-crusber, tilie,
trémul, ulme.

Fruct-arbore, fruct-iero, coli-ette, coli-uore, fructe-jardin, marcot,
demergeon, demergette, ex-cortic-ator. -- Fructe ossat, nucleo, osse.

Arbust, arbust-age, arbust-allia, bosc, bosc-allia, forest, allé.

Cereales: frument, saracen, secale, hordeo, mais, ris, aven. -- Palle,
spica, farine, halm.

Plantes nutritiv: leguminoses: potate, radis, caul, cauli-flor, rafan,
rap, betrap, asparge, rubarb, carotte, cebul, cebulette, porell. --
Vanille, ciname (cannel), muscat (nuce de muscat), cicoré, endivie,
persic, cresson, cerefolie, salate. -- Esparcete, lucerne, trifolie.

Diverses: canabe, calam, lin, cicute, urtica, filice, fuco, lichen,
mirre, moss.

Herbiera, verdura, herb-arium, gazon, herb-ette, herbe, fen.

Flores: Aquilegia, aconit, anemone, arnica, aster, begonie, belladonna,
camelia, centaurea, colchica, camomille, caprifolie, clochette nival,
crocus, cianette, dahlie, daphné (laureole), epilobie, erica, fab,
faseol, gentiane, geranie, gladiole, heliotrop, hortensie, hiacint,
immortelle, sempre-vive, iris, jasmine, leontodon (leonodente), levcoie
(gilliflor), lilie, lupine, magnolie, maiflor, margarite, mint, mirte,
narcisse, nimfea (rose de mare), nivale (flor de nive), orchidé, exale,
papavre, pelargonie, peonie, petunie, primul, pulsatilla, ranuncul,
reseda, rhododendre, rose, rosmarin, sambuc, salvia, scabie, tulip,
tussilag, urtica, viche, viole.

Adj.: indigen, exotic, vegetabil, vegetal, vigor-os, flor-eant,
marc-id, precoci, matur, pre-matur, hibrid, bastard, hermafrodit,
fructifer, fruct-os, dulci, amari, caliciform.

Verbes: crescer, germinar, pussar, burgeonar, verd-ear, flor-ear,
florescer, prosperar, aperter se, efflorar, disflorer, fecundar,
in-fruct-ar, siccar, ex-siccar. -- Depellar, des-cortic-ar, exterminar,
extirpar, e-radicar, botanisar, herb-ar-isar.

// XXX NOTE: ci esset li marca original de págine -39-

// Li númer del plantes {{{4
===== Li númer del plantes

Ante 2200 annus, Teofrast conosset circa 500
plantes, e 300 annus plu tard, circum li comensa de nor era, Dioscorides
arivat a 600. In 1650, Bauhin citat 5366 plantes, e Linné, in li medie
de 18-im posset indicar solmen 8551 species de ili. Ma, ja in 1819, de
Candolle self contat 30.000 divers fanerogames, it es plantes portant
flores. In 1845 Lindley indicat 80.000 e in 1885 Duchartre evaluat ye
100.000 li númer del conosset fanerogames; ad ultra il contat 25.000
criptogames o plantes reproductent se per spores. Sett annus plu tard,
Saccardo opinet 174.000 li númer del descrit plantes, ex queles 105.000
fanergames.

Hodie, li prof. Charles Bessy, in li universitá de Nebraska, evalua ye
circa 210.000 li species de plantes generalmen conosset del botanistes.
E tamen li némer de 210.000 ne representa plu quam li demí del vegetal
regne, nam Bessy pensa que li total numer del species de plantes
existent sur li terra ascende til 400,000.

// Durada del vive che li plantes {{{4
===== Durada del vive che li plantes

Ulm: 350 annus. Acacie: 400 annus.
Querc: 400-500 annus. Erice: 800 annus. Tilie:
500-1000 annus. Pine: 700-1200 annus. Ive:
2000-3000 annus. Baobab: 2000-5000
annus.

// Li max levi ligne {{{4
===== Li max levi ligne

Li max levi ligne porta li vulgari nómine de «balsa»
ma su botanical nómine es «orhome». On trova it in li Republica de
Equador. It apartene al familie del malvacées. Su ligne pesa 25% minu
quam li corc, du o tri vez minu quam li ligne de abiete a quel it mult
simila per su structura, e quin til set vez minu quam li querc. Su
resistentie es li demí de ti del abiete. Li balsa posse esser laborat
per li ordinari instrumentes por li ligne. It es utilisat principalmen
in li construction del aeroplanes, e pro su flexibilitá e elasticitá it
constitue un ideal medie por li impaccation de preciosi
meubles.

// Li colore del flores {{{4
===== Li colore del flores

Si on questionat vos subitmen quel es li
color max frequent in li flores de Europa, sin dubita vu vell esser
perplex. Un scientist, consultat pri to, ha respondet que li max
frequent color del flores es li blu, un altri scientist ha nominat li
violett; altri scientist nominat li rose, li verd, etc. Por soluer li
question, un specialist ha fat un long e cuidosi statistica de quel it
resulta que li max numerosi flores es yelb. Il contat in facte: 808
species de yelb flores, 687 esset blanc, 505 rubi, 313 verd, 157 blu,
136 variabil, 122 violett, 68 multi-color.

Li repartition del colores del flores varia, ad-plu, secun li regiones:
li yelb flores predomina principalmen in li bossut terrenes e li
non-cultivat locos; in li boscos e li forestes, li blanc flores li max
numerosi. Li superioritá apartene al verd flores in li humid locos, in
li paludosi terrenes e sur li rives del mar.

// XXX NOTE: ci esset li marca original de págine -40-

// Li durada del vive del animales {{{2
=== Li durada del vive del animales

Que li vival dura de singul species de animales es tre diferent, on ja
save bon. Ma minu evident es quel factores causa ti
diversitá. Generalmen on opine que animales
quel es micri o quel durant un annu genite pluri yunes deveni minu etosi
quam ti altres, e ti opinion
es sovente just.

Li max curt-etosi animales es li insectes de queles alcun species quam
li efemere vive un o quelc dies. Generalmen li mascul insectes vive plu
long quam li feminin. Just li contrari eveni che li formicas e li apes.
Por exemple li unic fémine del apiera, li reyessa del apes, medialmen
atinge 2-3 annus, quelcvez mem til 5 annus, durant que li mascules mori
pos 5-6 mensus.

Sammen li plupart del scarabés peri ja pos poc témpor. Mal
quelc species posse viver durant 3-5 annus. Regretabilmen ti animales
quel Deo -- on asserte -- creat sub colere,
li cimices, es relativmen tre vivaci. Nam on
observat cimices, afamat durant 6 mensus e
tamen genitent ronde de bell
yunes.

Li pisces ne vive tam long quam on crede. Ma li carpes, li ciprines e
simil pisces posse atinger quelcvez 50-100 annus. Ex li reptiles, li
tortugo monstra vital fortie. In li London zoologic jardin un tortugo
Daudin esset gardat durant 150 annus.

Anc li avies have sat considerabil vital fortie. Durant que plu micri
species quam li avies cantatori (luscinia, serin, merle, sturn, canarí)
ad-maxim vive durant 10-18 annus, li rapt-avies quam falcones e áquiles
successa viver 50-70 annus. In li imperial zoologic jardin in Schenbrunn
apu Wien morti in 1824 un vultur quel esset captet in 1706, do it esset
old de ad-minim 118 annus. Anc papagayes deveni sovente tre etosi.
Levaillant mentiona li historie de un papagaye quel, in su 60-im annu,
perdit li memorie, devenit ciec in li 90-im e finalmen morit in li
93-im.

Considerante li mammiferes, noi trova li max divers límites. In oportun
circumstanties atinge li mus e li scurel: 6 annus, li lépor, 10 annus,
li fox, 14, li agne 15, li cat e li can 16-18, li svin 20-25; li max
etosi del domestic animales deveni li cavalle quel posse esser
relativmen robust con 40 annus. Presc sempre plu etosi deveni li sovagi
e li rapt-besties. Por exemple li urses, tigres e leones atinge sovente
li etá de 30-50 annus. Che li mammiferes trova se un del max long-vivent
animales, to es li elefante. Ti ci deveni in libertá sovente 120-150
annus, durant que quam domestic animale in li torrid zon it ne
preterpassa li centesim, e m nor zoologic jardines li 30-im. Anc li
balenes jui ti long etá, quelcvez 200 annus.

// XXX NOTE: li marca original de págine -41- esset in li sequent
// paragraf:

// Medial durada del vive che li animales {{{3
==== Medial durada del vive che li animales

Efemer: 1 die. Melolont: 6
semanes. Papilion: 2 mensus. Mosca: 3-4 mensus. Mosquito:
6 mensus. Formic: I annu. Grillie: I annu. Reyessa de apes: 3
annus. Lépor: 6-10 annus. Agne: 8-10 annus. Viper: 10 annus.
Luscinia: 12 annus. Lupo: 10-15 annus. Cat:
15 annus. Ran: 15 annus. Rosp: 20 annus.
Can: 15-25 annus. Cardul: 18 annus. Bove: 25
annus. Cavalle: 25-30 annus. Áquil: 30
annus. Cervo: 35-40 annus. Ciconie: 35-40
annus. Camel: 35-40 annus. Orang-utan, salamandre:
40 annus. Heron, leon, urs: 50 annus. Corvo:
80 annus. Lucio, carpe, elefant, papagaye,
tortugo: 100 annus.

// Un land u li simios ea al scol! {{{2
=== Un land u li simios ea al scol!

Li Sumatranes, habitantes de un grand
insul in plen Indic Ocean, ha fundat un scol por li docentie del simios.
Ma ne crede que on doce les li letura e li scritura: li labor es mult
plu desfacil e penibil. Li leciones es dat in li líber aer; li
professor, un indigen, circumat de su disciples, explica per gestes e un
ínfatigabil patientie qualmen on colie li nuces de cócos. Li
simios grimpa docilmen sur li cocosieros. Quande ili es ta supra, ili
fa tornar li cócos til quande ili cade. E ples creder que ili save tre
bon conosser li matur fructes. Ti labor finit, on obliga li simios ancor
nettar li nuces. E por recompensar li max bon eleves, li professor
distribue, in vice bon notes, mult
gurmandages.

Forsan vu va questionar: Pro quo ti strangi scol? Nu! li zel de
ti sapient simios mult facilisa li tache del indigenes; li colida del
nuces in facte constitue por li homes un ver dangere pro li grand altore
del palmieros.

// Li hien {{{2
=== Li hien

Contrarimen a un credentie tre comun, li hien have li sens del odorate
poc developat. Sol, it es generalmen decovrir li cadavres in
putrification constituent su nutritura. Ma li chacales, quel have un
odorate plu subtil, ulula strax quande ili ha trovat
alquo. Tande, li hien ad-curre.

On fa se fals idés pri li rugient leon. Quam li altri animales,
on imagina it con li cap levat vers li ciel. Ma li leon, in contrari ha
sempre li nase vers li suol quande it rugi.

// Un historie de iguanodon {{{2
=== Un historie de iguanodon

Un anglés humorist asserte que li jocas pri li
bel-matres es tam old quam li munde. E quam pruva il oferta li sequent
anecdote de quel il garanti -- naturalmen! -- li rigorós
autenticitá:

Un mann del cavernes dejunea tranquilmen con un medulle de osse, quande
su fémina ad-curre, afollat:

-- Georg! Georg! Prende strax tui clobb! Mi matre es ta exter, e nu
un iguanodon veni vers la!

-- Ma pro quo vole tu que yo interrupte mi dejunea por sucursar un
iguanodon?…

// XXX NOTE: ci esset li marca original de págine -42-

// Li victimes de feroci animales {{{2
=== Li victimes de feroci animales

Recentmen on ha fat li statistica del
persones mortat in India del carnivores e del reptiles. On ha calculat
que in un annu esset 26.000 victimes. Li serpentes, principalmen li
terribil cobra, ha mortat circa 23.000 homes.

E tamen li mortates es solmen 35% del mordetes, to monstra quant
frequent es li accidentes. Li mortalitá resta circa li sam chascun annu
malgré li sucurses e li destruction del serpentes. In facte, on morta
presc 200.000 cobras chascun annu e li númer del restantes ne sembla
diminuer. On espera tamen luctar contra li mortalitá mersí al usa del
antivenenos serumes.

Li serpent *cobra* (Naia tripudians) quel have un longore de circa 1.60 m
til 1.70 m es caracterisat per li possibilitá dilatar su coll til
obtener un larg rond scud; ti scud es concav ad-avan e convex ad-retro
con li dessin sovente tre nett de un binocul. Ti dilatation del
coll eveni in casu de timore o de colere; In sam témpor li animale
erecte se in un atitude de atacca o de
defense.

Li cobra grimpa sur li arbustes, traversa li riveres svimmante, si
to es necessi, e aproxima se sovente al cabanes del homes. It es cert
que li Indianes quel es naturalmen
supersticiosi ne ha combattet ti serpent quam
it esset necessi.

Pri li mortes debit al carnivores, ili esset distribuet in un annu
quam seque: *tigres* 1046 persones; *urses, leopardes* 849; *lupos* 377;
*hienes* 64.

Li animales domestic quel esset
mortat del carnivores li sam annu es
distribuet quam seque: tigres 30.555; leopardes 38.211; lupes 4719,
urses 4128, hienes 2387. On deve remarcar que si li reptiles
morta 8 vezes plu mult homes quam li feroci
animales, li proportion es exactmen inversat por li domestic
animales.

// Li arané salvatori {{{2
=== Li arané salvatori

Apu li dorme-chambre del rey Frederic II de Prussia
in li castelle Sans-Souci es li dejuné-chambre quel have un curiosi
plafon-ornament. Ta es pictet un grand arané in su textura. Li orígine
de ti pictura es li sequent eveniment. Ja ante que li construction de
Sans-Souci esset tot finit, li rey logiat in it. Li triesim die, ye li
habitual clocca, il intrat in li dejuné-chambre u su chocolate esset
apretat por le. Ma ante que il trincat it, il quittat li apartament pro
que il hat obliviat un object in su dorme-chambre. Quande
il revenit con it, il videt que un arané hat
cadet del plafon in li chocolate. Il tande reposat li tasse e petit por
un altri. Ancor ante esser adportat, un colp de pistole eclatat. Li
cocinero hat suicidiat se. Li chocolate hat esset venenat de il por
mortar li rey e nu il credet que su atentate
esset revelat. Quam memorie pri ti eveniment, li
rey fat picter li plafon tal qual it es ancor
hodie.

// XXX NOTE: ci esset li marca original de págine -43-

// Li animales in hiverne {{{2
=== Li animales in hiverne

Li calcin limac save escapar habilmen ex li
mortal influentie del frigore. It penetra in hiverne de 15 til 30
centimetres in li suol e clude su conche per calc. Poy it retira se max
profund in li interior de ti conche sin que li activitá del pulmones e
de cordie cessa completmen. In verne, li calcin limac apoya li base e
ped de su córpore sur li covriment, pussa it ad-exter, poy ea serchar su
nutritura.

Inter li vertebrates, li pisces senti in minim gradu li frigore.
Li rospes, li ranes sercha un asil in li sicc excavation del terre o in
li fores del mures u ili cade in letargie. Omni reptiles intra in
letargie durant hiverne; alcunes conserva tamen in ti statu un cert
mobilitá, durant que altres resta rigid e sin
movement.

// Li combatte contra li mosquitos {{{2
=== Li combatte contra li mosquitos

In estive 1936, 50 milliones de
mosquitos va esser tintet ínefaciabilmen in omni colores del
arc-in-ciel, in li paludes del circumité de Chicago. Mersí a ti
coloration, li entomologos va posser sequer li vol del mosquitos e far
precios constatationes quel va permisser les intensificar li lucta
contra ti torment.

// Mordet de un decapitat viper {{{2
=== Mordet de un decapitat viper

Recentmen, in Haifa, un agricultor de
persan orígin, Hussein, revenit a su hem pos har laborat in su viniera.
Sur li ped-via, tre abrupt, ductent a su dom, li mann incontrat un viper
quel il mortat per un colp de baston. Poy, con su serpette, il tranchat
li cap del serpent, quel il intentet presentar al sanitari buró, por
reciver li premie. Il jettat li cap del serpent in su dors-corb, plen de
folies e de ligne, poy continuat su marcha.

Subitmen, li mann sentit, in li nuc, un acut dolore. Avansante su manu
in ti loc, il captet li cap de serpent, de quel li ocules esset agitat e
li lingue mobil de rabie. Terret, li cultivator for-jettat li cap del
serpent e, per grand galoppa, eat al cité por consultar un medico.
Ti-ci constatat li simptomas del intoxication: palpitationes, frigid
sudores, etc.

Durant alcun dies, li mann esset inter vive e morte. Ma li
medico successat salvar le. Quin semanes plu tard, tamen, un furuncul
aparit
in li loc u il hat esset mordet del viper e ti-ci vez, malgré omni
cuidas, Hussein morit.

// Animales {{{2
=== Animales

Bestie, brute, mascul, fémina, vivipar, ovipar, quadruped, biped, biman,
quadruman, reptil, amfibie, -o, ruminant, pachiderm, fauna, creatura,
ente, besti-arium, menagerie, mammale, carnivor, herbivor, fructivor,
insectivor. -- Cornifer, hufate, ungulat, ungulós.

Partes del animal: cap, dors, pector, crupe, ventre, pans, spin, dorsal,
gamb, pede, patte, musel, dent-age, mors, caude, quast, hufe, pede
anteriori, posteriori. -- Squelette, ossage, carcasse, putr-allia,
cadavre, lure. -- Tromp, tette, mamme, ivor. --

// XXX NOTE: ci esset li marca original de págine -44-

Ardore, calore sexual, témpore de copulation, amor-canta, musc. --
Galopp, capriole. -- Gratt, scrapa-tura. -- Mui-da, rugi-ment, bel-ada,
aboy-ada, blec-ada, etc.

Adj.: mans, a-mans-at, domestic, domit-abil, in-domit-abil.

Verbes: Li mammiferes posse muir (vacca), belar o blecar (agne), rugir
(leon), stertorar, miaular (cat), aboyar (can), claffar, morrar (cat),
criar, sniflar, ulular (lupo), ular, lamentar, plor-achar; -- li avies
posse gacardar, gagotar, rucular, chiripar; -- li insectes posse susurar,
burdonar, etc. -- Li animales posse anc marchar, currer, galopar,
cavalcar, regambar -- sucar, tettar, mammar, machar, manjar, ruminar,
remachar, massacrar, strangular. -- Li homes posse les capturar,
a-trap-ar, lurar, domesticar, domitar, manjar, castigar, a-cuplar,
copular, etc.

Mammiferes: agne  (agn-o, agn-a, agn-ello, etc. por omni animales),
ai-ai (bradi-pod), alc, alpaca, antilope, apro, armadill, ásino, balene,
bove, bufle o buffalo, camel bactrian, can (dogg, bulldog, spitz,
borsog, mops, sétter, dingo, basset, canuch, pudel), cangurú, capreol,
capricorn, capre, caribú, castor, cat, cavalle, cervo, chacal, chamus,
coati, cunicul, cuguar, delfin, dugong, dromedare, echidna, elefante,
erinacio, foca, fox, fox polari, gazelle, gepard, giraf, gnu, guanaco,
hippopotam, hiene, icneumon, jaguar, lama, leon, leon marin, leopard,
lépor, lupo, lutre, lince, mammut, marmot, martro, morse, mus,
musco-bove, musco-capre, narval, ocapi, opossum, ortinorinco,
orix-antilope, pantere, porc-spinut (histric), puma, putor, putorette,
quagga, racon, ratt, renn, rinocero (nasicorn), scunc, simio (macaco,
gorill, orang-utan, gibbon, chimpansé), svin, talp, tapir, tauro, taxot,
tigre, uro, urs (nigri, blanc, grizzli, brun), vacca, vicunia, viverra,
vombat, yak, yurumi (mirmecofag), zebre, zobol.

Avies: Alaude, albatroz, alke, áquil, anat, astor, avio de paradis,
becass, bussard, cacadú, canarí, casuar, chuette, ciconie, colibrí,
columb-o, condor, cornill, corvo, cucú, cigne, dronte, emberiza, emu,
falcon, fasan, finc, flamingo, fringil, gallin, ganse, grue (gállin
indic), merle, moa, motacilla, movette, nandu, palumbe, papagaye, paru,
pavon, pector-ross, pelican, perdriz, pig, pinguin, pirrul, regolo
(troglodit), serin, sisic, sparvero, sparro, struz, sturn, tarin, turdo,
turtur, ul, urogallo, vultur.

Bec, cap, coll, plum e su barbes, plumage, patte, grap, sporn, caude,
ove. -- Volallia, avi-allia, cov-atura. -- Cort-avies, avies passagi-ari,
sedentari, granivor, fructivor, carnivor; grimperes, climberes.

Verbes: becar, picar, volar, vol-ettar, covar. -- Gacardar, rucular,
chiripar, gagotar. -- Pavon-ear, des-plumar, in-plumar.

Reptiles: tortug, crocodil, caiman, cameleon, alligator, dracon,
lacerte, serpent, colubre, collier-colubre, viper, crotal, aspic, boa,
anaconda. -- Venen, croc, squam, dors-plac. -- Sibilar, des-pellar, mutar
li pelle, serpent-ear, repter.

Batracianes: Amfibie, salamandre, rosp, ran, ran-yun, ran-embrion,
ran-ello, triton. -- Coacar.

Pisces: Esqual, anguil, dorsc, morue, hareng, lempred, lucio, lota,
salmon, trut, anchove, platt-fisc, butt, turbott, carp, perch, sardine,
ray, carass.

Branchies, vessic natatori, squam, oves piscin, pisc-oves, spin, osse de
pisc.

Ínvertebrates. -- Mollusc(o)s.: pulp, octoped (téntacul), limac, limac
calcin, ostre, nacre, musle, conche, sepia.

Vermes: lumbric, sanguisuc, lumbric solitari (tenia), trichine, larve.

Crustacés: crabb, crev, crev-ette, homar (pince del crev) langust.

Aracnides: arané, tarantul, scorpion, scolopendre.

Insectes: ove, larve, eruc, cocon, nimfe, crisalid, agulion, lamelle,
ale, insectallia, verm-allia. -- Lampir (verm lucent), scarabé, melolont,
cantarid, cicindel, coccinell, capricorn, locust (saltarette), grill,
cicade, blatte, cimice, cochenill, filoxera, libellul, formica,
formic-leon, vespe, burdon, ape (agulion, apiere, ap-iera, alveol, miel,
miel-cellulage, cire), papilion, bombix, tinea, mosca (mosc-allia),
taban, mosquito, pulce, pedicul. -- Formic-ar, turbul-ear.

Zoofites: asterisc, ursin, polip, madrepore, spongie, corall
(corall-iera, banca de coralles, atoll), infusories.

// XXX NOTE: ci esset li marca original de págine -45-

// Toine {{{2
=== Toine

Li patre Toine, proprietario del trincatoria de un micri village de
Bretagne (Francia), esset famosi in li circumité pro su
jovialitá ínfatigabil e su grassitá. Il esset li max gross hom del
canton e su dom semblat derisorimen tro
exigui por contener le.

Su café havet quam nómine: «Li rendevú del amicos» e li patre Toine
esset in veritá li amico de omni su vicines. On venit de tre lontan por
vider le e por rider escutante le, nam ti gross hom vell har fat
rider un petre de tombe. Il havet un special maniere blagar li homes
sin incolerar les, poy palpebrar por expresser quo il ne dit, poy tappar
sur su crure in su access de
gailtá.

Anc it esset curios audir le querellar con su sponsa. To esset un
tal comedie que on vell har payat su plazza sin hesitation. Desde
triant annus, durant queles ili esset maritat, ili querellat omni dies.
Ma Toine ridet, durant que su fémina
fulminat. Ella esset un grand
paisana, marchant per long passus e portant
sur un córpore magri e platt un cap de ul in colere. Ella passat su
témpor per elevar gallinas in un micri corte,
detra li trincatoria, e ella esset conosset per su talent
ingrassar li avies
domestic.

Ma ella hat nascet in mal humor e continuat esser íncontent pri omnicos.
Colerant contra li tot munde, ella reprochat specialmen a su marito su
sanitá, si grassitá, e su… pigritá. Ella reprochat le que il manjat e
trincat quam deci homes sin voler laborar. E sempre exasperat, ella
criat:

-- Esque su plazza ne vell esser in un stall de svines. Quande on have
tam mult grasse… Il va crevar quam un sacc tro plen.

Toine ridet cordialmen e tappante sur su ventre, il respondet:

-- Eh! mi planc, prova ingrassar tui gallina tam bon quam me. Prova!

E li trincatores eclatat de ride e sputat al suol in un delirie de
gayitá. Furiosi, li olda repetit:

-- Noi va vider, un vez tu va crevar quam un sacc de granes. Noi va
vider, quo va evenir.

It evenit que Toine havet un vez un subit atacca de apoplexie e restat
paralisat. On cuchat ti colosse in un chambrette detra li parete del
trincatoria a fin que il mey ancor parlar con su amicos. Nam, si su
enorm córpore esset frappat de immobilitá, in revancha su idés esset
ancor clar.

Il manet tamen gay, ma plu timid avan su sponsa, quel criat li tot
jorne:

-- Vide ti pigri, ti trincard, ti fa-necos.

E al trincatores quel venit visitar le, ella repetit sempre plu in
colere:

-- Vide le, nu, ti gross pigro quel yo deve nutrir, quel yo deve
lavar, quel yo deve nettar quam un svin.

Vidente la sempre plu exasperat, un del trincatores dit la un vez:

// XXX NOTE: ci esset li marca original de págine -46-

-- Hé, matre, save-vu quo yo vell far, in vor plazza? Il es calid quam
un forn, vor sponso. Nu! yo vell far le covar oves.

Ella restat stupefat, pensante que on mocat la, ella questionat:

-- Esque to es possibil?

-- Pro quo ne? Si on fa covar oves in calid buxes, pro quo on ne vell
posser far covar alcunes in un lette.

Ella esset frappat de ti rasonament e departet calmat.

Ott dies plu tard, ella intrat in li chambre de Toine con su avantale
plen de oves. E ella dit:

-- Yo ha just mettet li yelb gallina in su nest con deci oves. Vi deci
por te. Atente ne aplastar les.

Toine, astonat, questionat:

-Quo tu vole?

Yo vole que tu cova les, specie de ínutil!

Il ridet e refusat. Ma li olda, furiosi, declarat:

-- Tu va reciver nul manjage tam long quam tu ne va covar.

Toine ínquiet, respondet necos. E quande il audit sonar midí, il vocat:

-- He, matre, esque li sup es cocinat?

Li olda criat de su cocine:

-- It ne existe sup por te, gross pigro.

Il credet que to esset un joca, jurat, suplicat; desesperat, il
tappat li mur, vanmen. Il devet con resignation lassar introducter in
su lette quin oves contra su levul flanc e
quin contra su dextri. Pos quo, il obtenet su
sup.

Quande su amicos arrivat, ili credet le plu malad, nam il semblat droll
e genat. Ili questionat:

-- Esque tui brasses devenit paralisat?

Yo have quasi un pesa in li epol.

Subitmen, li borgo-mastre e su adjunct intrat in li café e comensat
discusser pri li aferes del village. Pro que ili parlat per bass
voce, Toine volet apoyar su orel al mur, e, obliviante su oves, il fat
un brusc movement quel cuchat le sur un
omelette.

Ye blasfema quel il criat, li matre Toine ad-curret e divinant li
desastre, decovrit su lette per un sucusse. Ella manet in prim
ínmobil, indignat, tro suffocat por parlar avan li cataplasma yelb
glutinat sur li flanc de su
sponso.

Poy, trement de furie, illa precipitat se sur li paralitico e
comensat batter le per grand colpes sur li ventre, quam quande illa
lavat su linage in li bord del
stagne.

Li amicos de Toine ridet til eclatar, tussante, sternutante, criante, e
li gross hom, terrorisat protectet se contra su fémina, ma con
prudentie por ne aplastar li quin oves
restant sur li altri flanc.

Toine esset victet. Il devet covar, il devet renunciar li lude, li
movement, nam li olda supresset li nutritura con ferocitá chascun
vez quande il ruptet un ove.

// XXX NOTE: ci esset li marca original de págine -47-

Il manet sur li dorse, li regard vers li plafon, ínmobil, li
brasses sublevat quam ales, calentant contra le li gérmines de gallines
includet in blanc
shelles.

Il questionat su sponsa:

-- Esque li yelb gallina ha manjat yer?

E li olda eat sin halta de su gallinas a su hom e de su hom a su
gallinas, obsedet del preoccupation del micri gallinelles, quel esset
maturijant in li lette e in li
nest.

Li vicinos, quel conosset li historie del covation, venit curios e
serios, reciver novas pri Toine. Ili intrat per levi passus, quam on
intra che malades e questionat con interesse
pri li situation.

Ma, un matin, su fémina intrat tre emoet e declarat:

-- Li yelba have sett gallinelles. Tri oves esset mal.

Toine sentit su cordie batter. Il questionat pri su propri fate con un
angustie de fémina quel es parturient.

Li amicos, essente prevenit que li términe esset proxim, arrivat
bentost, con ínquietitá. On parlat pri li eveniment in omni domes. On
eat informar se che li vicinos.

Circa clocca tri, Toine indormit se. Subitmen, il esset avigilat per un
strangi titilla sub li dextri brass. Il avansat su levul manu e captet
un creatura covrit de yelb lanuge, quel moet in su fingres.

Su emotion esset tal que il criat, e lassat escapar li gallinelle quel
curret sur su péctor. Li café esset plen de homes. Li trincatores
precipitat se, invadet li chambre, e gruppat se circum Toine quam circum
un acrobate; e li olda captet con precaution li aviette celat sub li
barba de su marito.

Nequi plu parlat. It esset un bell jorne calid de april. On audit,
per li fenestre apert, li yelb gallina vocante su
nov-nascetes.

Toine, quel sudat de emotion, de angustie e de ínquietitá, murmurat:

-- Yo have ancor un micre sub li levul brass.

Su sponsa plongeat in lette su grand magri manu, e con prudent
movementes de acuchera extraet un secund galinelle.

Li vicinos volet vider it. Ili exarmnat it, li un pos li altri,
atentivmen, quam si it esset un fenomen.

Pos duant minutes, quar altris surtit in sam tempor de lor shell.

Evenit un grand rumore che li assistentes. Toine subridet, content de su
success e comensat inorgoliar se pro su singulari patrinitá. Vermen, il
esset un drolli mann.

-- Vi ancor un, criat Toine.

Ma il hat errat; ili esset tri.

Un triumf! Li ultim gallinelle crevat su velop ye clocca set in
vesper. Omni oves esset bon! E Toine afollat de joy, delivrat,
glorios, sur li dors li debil animal, presc suffocat it per su labies.
Il volet conservar it in su lette til li sequent die, pro un tendresse
de matre por ti ente tam micri a quel il hat dat li vive; ma li olda
forprendet it quam li altres, sin escutar li suplicationes de su
sponso.

[.author]
Guy DE MAUPASSANT (trad. de R. B.)

// XXX NOTE: ci esset li marca original de págine -48-

// Cosmoglotta A 109 (1936-07/08) {{{1
== Cosmoglotta A 109 (1936-07/08)

COSMOGLOTTA, julí-august 1936. (Annu XV.) No 4 (109)

Li cronica apari in li suplement trimestral «INFORMATIONES»

ifdef::original-tocs[]

// Contene: {{{2
=== Contene:

- Interlinguistica: Esperanto e Ido: Composit paroles.
- Occidental-Sufixes.
- Precision e vive.
- Occidental e li Germanes.
- Li scientific vocabularium de Occidental.
- Duplic inventiones.
- Lettre de J. Weisbart.
- Un primitive.
- Unesim austrian Occidental conferentie.
- Li don.

endif::original-tocs[]

// Confusiones in composit paroles {{{2
=== Confusiones in composit paroles

// XXX FIXED: 2020-08-15: Marcat li grass lítteres secun li original.

// XXX TODO: Marcar li cursiv lítteres secun li original.

Un anglés colaborator comunica nos un critica del Esperantistes contra
Occidental, critica quel noi hasta exposir a nor letores nam it ducte a
un larg exploration de ti láter del question del lingue international.
Vi quo di ti Esperantist:

«Yo pensa que vor mult trumpetat parol-formation have un defect --
Composit paroles sovente (!) have un diferent signification de ti del
composient paroles. Por exemple: Expresser ne es li sam quam presser ex;
conservar ne significa versar con; admisser ne significa: misser a.
Qualmen un Oriental va saver que on di conservation e ne conparlation,
intration e ne invention, interjection e ne interdiction, division e ne
disposition, response e ne rescrit».

Noi deve dir que ja de long noi previdet ti critica e noi es
mem astonat que solmen hodie it es formulat. Nor response esset pret:
In prim, mult del exemples citat in supra
es mal: expression significa just quo li composientes vole dir:
presser ex (su spíritu). In german li parole corespondent es sammen
format: aus-drücken. -- Intvention veni ne del verb venir ma del verb
inventer. -- Division e disposition expresse totalmen diferent coses,
sam quam in Esperanto divido e dispono. Anc in Esperanto respondo e reskribo
exactmen coresponde a Occidental response e rescrit. Pro quo chicanar
sur ti paroles quande Esperanto acte just quam Occidental?

Concernent li rari restant casus noi solmen fa remarcar que
nequande Occidental pretendet explicar lor signification per lor
composition. Ma almen it successa derivar regularimen conversation de
conversar, durant que Esperanto usa du radicas: koversi e koversacio de
queles li ultim ne posse esser derivat del unesim!
!

// XXX NOTE: li marca original de págine -49- esset in li sequent
// paragraf:

It es ver que conversar ne significa versar con (it es considerat
in Occidental quam un radica primitiv), e que quelc poc paroles
trova se in li sam casu. Ma it es *impossibil
evitar tal coincidenties*, queles ad-ultra ne es genant in li practica.
Forsan li Esperantistes ignora que in lor
idioma ili posse trovar un mult plu bell de tal paroles ambigui. Noi
cita, in hasard, paroles Esperanto ne composit malgré que ili *sembla
composit*. Por exemple: koketa ne apartene a un… micri coc (kok-eta);
persono ne significa per-sono; promontoro ne es
un
or pro la monto (!); e pro-kur-oro, pro-filo, posta-mento, por-cel-ano,
de-legi, de-klari, de-bato, de-fendi??? quo ili vell significar si li
letores vell serchar lor sens secun li elementes!!!

Noi posse ancor citar in li list del confusiones possibil in Esperanto e
ínpossibil in Occidental li sequent paroles: lekanto (Occidental: margarita) e tiu,
kiu lekas; tolo (lad) e tol-ero (fragment de lad {equals} tolerantie!),
jugolando (Occidental {equals} nuce) posse significar «lando del jugo».

In Esperanto ne-ebla significa ínpossibil e negabil! In Esperanto trova se
siluet-o, skelet-o, sekret-a malgré li sufixe *-et*, poy simil-a, spil-i,
subtil-a malgré li sufixe *-il*, anc skarlatin-o, sardin-o, spin-o queles
ne es *feminin* entes, anc skrupul-o, somnambul-o, spegul-o, queles ne es
format con li sufixe *-ul*.

Noi ne reprocha a Esperanto ti fals aspecte de derivates, noi di solmen que
it es impossibil evitar quelc coincidenties mem si li lingue es fat con
li max grand cuidas. E noi asserte que ti coincidenties sin importantie
ne constitue un motive por eliminar in li lingue international li
*«parol-formation»*, de quel li avantages es aplastant. Noi retorna do li
argument e questiona li Esperantistes pro quel rason ili ne deriva
iniciativo e iniciatoro de iniciati, pro quo ili ne deriva ovalo de ove,
iluminacio de ilumini. Concernente ti ultim familie, ili mem have un
triesim radica: lumo, durant que Occidental forma regulariment lúmine,
il-lumin-ar, il-lumin-ation.

In veritá li parol-formation in Occidental es un genial trova *e noi va
continuar «trumpetar» it*.

[.author]
R{dot} Bg.

// Li regularitá de Occidental {{{2
=== Li regularitá de Occidental

// XXX FIXED: «in-firm-» -> «ín-firm-»
// XXX FIXED: «in-ferm-ería» -> «ín-firm-ería»

// XXX TODO: In li original li listes esset tabulat per li radica,
// ma por far to on deve marcar quam bloc verbatim e adjunter spacies.

- gress
- a-gress-er
- a-gress-ion
- a-gress-or
- a-gress-iv
- a-gress-iv-itá
- pro-gress
- pro-gress-er
- pro-gress-ion
- pro-gress-ist
- pro-gress-iv
- re-gress-ion
- re-gress-iv
- trans-gress-er
- trans-gress-ion
- di-gress-er
- di-gress-ion
- con-gress
- con-gress-ist

//

- firm
- a-firm-ar
- a-firm-ation
- a-firm-ativ
- con-firm-ar
- con-firm-ation
- ín-firm
- ín-firm-itá
- ín-firm-era
- ín-firm-ería

//

- vad-er
- in-vad-er
- e-vad-er
- in-vas-ion{blank}footnote:[Li «d» final deveni «s» con li sufixes
  «-ion» e «-iv», ínter altris, secun li regul de Whal. Editor
  digital.]
- e-vas-ion
- e-vas-iv

//

- dubit
- dubit-ar
- dubit-osi
- dubit-abil
- in-dubit-abil
- in-dubit-abil-men

//

- lumin
- lumin-osi
- lumin-osi-tá
- il-lumin-ar
- il-lumin-ation

// XXX NOTE: ci esset li marca original de págine -50-

// Li mult Occidental-sufixes {{{2
=== Li mult Occidental-sufixes

// XXX TODO: Deleter ti note?:
(Scrit in simplificat ortografie)

Nor demí fratres del altri interlingues sempre critica nor «tro mult e
caotic» sufixes por li sam sense. Specialmen li abstractes, quel es
representat in Esperanto per -eco, in Ido e Novial per -eso, durant que noi
have 4 sufixes -ie, -itá, -ess, -ore, «por li sam cose». On di que yo
solmen copia li caotic lingues natural. Specialmen li sufixe -ore sembla
les esser superflu, nam in altri lingues, u li lingue francés usa -eur,
on have altri sufixes, p. ex. in italian lungh-ezza, in hispan alt-ura.

Yo ha explorat ti diversitá in li divers romanic lingues. Ti sufix -ore
es li primari latin sufix, trovat in paroles quam amor, albor, claror,
fragor, olor, pudor, rancor etc. queles es anc conservat in un poc
variat form in I, S, Pr, F, Ru. 2) In F it deveni eur (rarmen -our)
longueur, douceur, froideur, amour etc. Exemples in altri lingues: aS
(antiqui hispan) altor, blancor, largor, Ru dulcoare, lungoare, I
fortore etc. In li modern lingues ti sufix ha mixtet se con li sufix
-ura, simil in pronunciation. SPI bravura, largura F droiture etc.
(compara sud-romanic ardura ex latin ardor).

(Image: Edgar de Wahl, 1935.)

Ci do un regularisation esset necessi. Qualmen? Per mi metode
usat partú in Occidental! It es tal: yo prova trovar li essential primitiv
sense del sufix e su max apt form.

Nu, -ura in L significa li statu atinget per li activitá del verbe:
structura, reparatura, etc. Altricos es -ore. Derivat de verbes it
expresse un statu de tension, quel noi percepte per nor sensus
(temperatura, luce, gust etc., ardore, calore, frigore, splendore, odore;
e anc psichicmen: tremore, pudore, amore, terrore, etc. Li modern
lingues ha elargat su aplication anc a adjectives: aF amaror, S dulzor,
Pr agror, alegror, etc, in tre grand númer, F specialmen in li sense de
mesura: ampleur, épaisseur, grandeur etc, ma anc in li primari sense:
blancheur, douceur, tiédeur. On comprende nu li du possibilitás
expresser li mesura. Sive on considera li «altura» quam li atinget
statu de «altitá» etc.; Sive on regarda it quam tension monstrant,
quant alt es li cose mesurat.

// XXX NOTE: li marca original de págine -51- esset in li sequent
// paragraf:

Naturalmen it ne es desirabil mixter in li sam lingue pluri
divers sufixes (quam in F douceur apu verdure, bravoure, etc.). Nu,
-ura es un del sufixes del special regul de derivation del tema
perfectic. Do it ne es practic rupter li clarmen isolat sistema, quo
vell posser evocar
confusion. Adplu li primari form esset -or. Pro to yo rangeat ti paroles
in li classe de tension. Li mult exemples in li natural lingues e li
psicologic afinitá sembla me suficentmen motivar ti election.

Ma, durant que yo da in Occidental indicationes, quel precise li sense plu
strettmen, e talmen auxilia li novicios, in Esperanto on ne fa to e tamen
have li sam criticat cáos che se; p. ex. in Esperanto apu duopleco
(duplicitá) noi trova potenco (potent-ie), felico (felic-itá),
filantropio, valoro.

Esque to es vermen plu facil por li non-occidentales? Si mem in parlada
alqui vell dir granditá vice grandesse o grandore, to ne vell far grand
damage, nam per li contextu on va sempre comprender se. Ma on ne es
_fortiat_ usar in Occidental repugnant formes quam posibleco, potenco,
felico, etc.

Omni sufixes de Occidental es trovat in mult international paroles.
ILI EXISTE.

Ne yo ha inventet les. *E yo ne senti me autorisat abolir li
paroles contenent sufixes, durant que ili es usat in li majorité del
cultural europan lingues, e vicear les per propri
fabricates secun schematic
regules.*

30 annus yo ha explorat li materiale, serchat li intrinsic sense del
afixes e radicas, e provat medies por ordinar li semblant cáos. It
sembla me que yo ha successat trovar li possibilitá explicar li intern
leges psicologic in usation del sufixes a tis quel in future va dever
usar li ver comun lingue inter e supranational, ja existent potentialmen
celat, in li hodial lingues, e ne un lingue constructet secun alcun
aprioric pricipies prejudicat.

E yo ne save quo es vermen plu facil: acustomar li publica usar mem
absolut foren paroles (Volapük, Ro) o fortiar li homes constantmen
mutilar conosset natural formes?

Li psicologic lege de analogie suggeste usar formes max simil al ja
conosset tales. To yo sequet in Occidental.

Naturam expelere furca, tamen usque recurret.

[.author]
E{dot} Wahl

// Un bell veritá a meditar {{{2
=== Un bell veritá a meditar

Pri Basic English: Jessie F. Matthews fini un articul pri
Basic English in The Christian World (11. julí) per: «…Far 850
paroles executer li labore de 20.000… per
li perdition de omni flexibilitá e subtilitá del expression… vell
esser sam quam condamnar un eventual Tizian a usar solmen li primari
colores, o un eventual Beethoven a usar solmen un ordinari C-cord.»
(The British Esperantist, septembre 1935.)

// Humor {{{2
=== Humor

// XXX NEW: Ti titul «Humor» esset creat ci por ti edition digital.

Li old romanesc senioretta: Pardon senior, esque it ne es ci, u un bell
yun dama cadet in li river e esset salvat de un oficero quel poy spondet
la?

Li prosaic yun mann: -- Yes, ma yo deve avertir vos que, concernent
me, yo ne es oficero e yo ne save svimmar.

// XXX NOTE: ci esset li marca original de págine -52-

// Precision e vive {{{2
=== Precision e vive

// XXX FIXED: 2020-08-15: Marcat li grass lítteres secun li
// original.

De láter de Ido, quel se di li max precis del existent sistemas de
lingue international, on reprocha a Occidental *mancant precision in li
sistema pronominal*. Ci va esser examinat, ca ti assertion es
justificat per practica.

It existe un statistica pri li max frequent paroles de Ido, fat sur li
base de un calcul de ca. 11{nbsp}000 (deci-un mill) paroles. (Ples comparar
«Progreso» febr.-april 1934, p. 24/25. Ex ti statistica noi prende li
númeres del pronómines: in total ili fa 484, {equals} 4,4% de 11{nbsp}000. Li unesim
linea del tabelle da li Ido-form, li duesim su frequentie, li triesim li
corespondent form Occidental:

[cols=6]
|===
| *singulare:*      | comun   | masculin | feminin | neutri  | reflexiv

.3+| form personal abreviat
                    | lu      | il       | el      | ol      |
                    | 31      | 105      | 40      | 69      |
                    | --      | IL+LE    | ILLA+LA | IT      |
.3+| form personal complet+acusative
                    | lun     | ilu(n)   | elu (n) | olu (n) | su
                    | 0       | 4        | 0+1     | 9       | su
                    | --      | --       | --      | --      | SE
.3+| possessiv
                    | lua     | ilua     | elua    | olua    | sua
                    | 50      | 2        | 1       | 0       | 52
                    | SU      | --       | --      | --      | SU
| *plurale:*        | comun   | masculin | feminin | neutri  | reflexiv

.3+| personal
                    | li      | ili      | eli     | oli     |
                    | 67      | 1        | 1       | 6       |
                    | ILI+LES | (ILLOS)  | (ILLAS) | (ILI)   |
.3+| possessiv
                    | lia     | ilia     | elia    | olia    |
                    | 20      | 0        | 0       | 0       |
                    | LOR     |          |         |         |

|===

On strax distinte du gruppes: 9 frequentes: «lu, il, el, ol, su, lua,
li, lia» con frequenties 20-105 (in total 459, medial 51) omni altris con
frequenties 0-9, in total 25, medial ne mem 1. Li possibil formes «lui,
ilui, lii» etc. ne ha aparit. «Lo» es omisset, pro que it have du
diferent functiones: «Me savas lo {equals} yo save it; lo bona {equals} lu bon».

Pri li pronómines con bass frequentie noi ne va argumentar:
Ido possede les, por completar un schematic simetrie, ma in practica
quasi ne usa les. It do vell esser absurd reprochar lor absentie al
functionalisticmen constructet Occidental.

Practicmen parlat, li reprocha pri nunciant precision do
concerne solmen du coses: li manca de un comun pronómin personal
(lu), e li juntion de «lua» e «sua» al unic
«su».

Pri li unesim punctu es a dir, que necun del grand europan
lingues possede un tal comun pronómin. Lingues quel possede un tal,
madyar, e finn, in compensation ne conosse li
diferentie: li finnic «hän» significa e «il» e «ella», e madyar
usa su «o» mem por omni tri géneres.

// XXX NOTE: ci esset li marca original de págine -53-

Li practica del grand lingues pruva que un tal special comun pronómin
apu li altris es superflú. In juristic o simil textus on usa partú quam
general li pronómin masculin, u it ne specialmen acte se pri féminas o
notiones feminin (societés).

In li possessiv pronómin, Occidental coresponde completmen al
romanic lingues. Anc anglés e german ne conosse un diferentie inter
«lua» e «sua». Quam in ti lingues, on posse
anc in Occidental distinter, quande necessi, per adjunter «propri», o «de
il, de ella».

Simil perspectives monstra se quande on compara li
pronómines demonstrativ; Ido possede ne minu quam 24:

[cols="<,^,^,^,^,^"]
|===
| 4+| Ido | Occidental

.2+.^h| comun:
     h| proxim
   3+h| lontan
      h|

^h| simplic
h| emfatic
h| simplic
h| emfatic
 h|

h| singulare:  | ca        | ica    | ta     | ita    | ti
h| plurale:    | ci        | ici    | ti     | iti    | ti-s
h| abstract:   | co        | ico    | to     | ito    | to
h| con sexu:  h| sing.    h| plur. h| sing. h| plur. h|
h| masculin:   | ilca      | ilci   | ilta   | ilti   |
h| feminin:    | elca      | elci   | elta   | elti   |
h| neutri:     | olca      | olci   | olta   | olti   |
h| local:     h|          h|       h|       h|       h|
h| adverbie:   | hike    3+|          ibe             | ci, ta
h| adjective:  | hika    3+|          iba             |

|===

Li númeres de frequentie de ti paroles es trovabil in Progreso ye li loc
mentionat.

Li 12 paroles «con génere» (ilca, etc.) sta in chascun Ido-manuale, ma
nequi usa les. Lor addit frequentie es 6/11000, to es 0,00055% por
omnes, do egal a null. Noi do posse lassar les ex consideration.

Ma anc comparat con li richesse del 12 restantes, li 3 (o solmen 2, nam
ti-s es plurale regulari de ti) de Occidental fa un povri impression. E
támen ili es omnicos necessi, e in comunitá con li du ínflexibil locales
ci e ta fa li sam labore.

Li ínflexibilitá del locales ci e ta, semblante un manca, es in fact un
avantage, si on memora que li demí del Idistes ne posse usar su paroles
corectmen: ili falsmen di e scri quam adjectivic form hikea e ibea, in
analogie con antea; pruva eclatant que li assertion «lernar Ido es
lernar logiko» es un self-ilusion. Analogie resta triumfator. Li
Idistes ne posse aprender parlar logicmen; al Occidentalist li unic
form del locales da certitá, u li Idist trova se in dubitas. In céteri
con sved it es anc natural dir «li ci occidentalistes», «de här
cxcidentalisterna» u li Idist es fortiat usar li adjectivic form «la
hika Idisti».

Pos to, it es evident que in omni casus Occidental posse atinger li sam
precision quam Ido, con mult minu grand medies, 5{nbsp}:{nbsp}28.

[.author]
Ilmari Federn

// XXX NOTE: ci esset li marca original de págine -54-

// Occidental e li Germanes {{{2
=== Occidental e li Germanes

Sovente on Objecte nos: esque Occidental ne es tro roman? Esperanto sembla
plu neutral pro que it contene plu mult paroles
german.

In realitá Esperanto ne es plu german quam Occidental. In contrari, li statistica
pruva que Occidental contene plu mult german radicas quam Esperanto. To quo causa
ti fals impression de neutralitá in Esperanto es
li presentie de quelc frequent grammatical
vocabules traet ex german quam «ŝajni, nur,
anstataŭ». Ma «ŝajni» deve esser rejectet pro que it es un deformation de
«scheinen» e pro que it es minu international quam «semblar» quel atinge
pluri lingues roman e un poc anglés. -- Pri «nur», it es perfectmen ínutil
pro que Esperanto have ja «sole» (= Occidental solmen) -- «Anstataŭ» ne posse esser
mantenet quande «vice» es conosset
partú.

Sempre quande on examina li vocabules de german orígine in Esperanto, on
constata que ili es minu international quam lor corespondentes in Occidental.

On questiona nos ancor: Esque li deverbal derivation de Occidental ne es tro
desfacil por li Germanes, queles ne conosse li «paroles international»?
Totalmen no. Noi va pruvar, In contrari, que per li selection de su
paroles, Occidental es plu facil quam Esperanto, mem por li Germanes, pro que it es
plu conform a to quo ili ja conosse.

On ne deve obliviar que li latin formationes pulula in german.
Mem quande ti paroles es proscrit pro rasones de nationalism, ili es
tamen conosset del Germanes. In un sol numeró del
Schweizerisches Kaufmännisches Zentralblatt,
noi nota li sequent vocabules in li textu e li anuncias in german:

Occasion, Reparaturen, Zahnextraktion, Missionär,
Konkurrenz, Injektion, Kommission, Invalidität, Invalidenkasse,
Fabrikation, Kalkulation, charmant, Organisation, Solidität, Ventilator,
Taxation, Diskussion, Division, dozieren, Dozent, Funktionär,
Konkurratt, Direktor, Redaktor, Rezitation, Disposition, Dissertation,
Dissonanz, Organisation, Organisator, Revisor, Revision, Revolution,
Restauration, Transformator, Inspiration, Inspektion, Usurpation,
Usance, Institution, Inquisitor, Inquisition, inklusive, Invasion,
Inventur, Produktion, renovieren, Renovation,
Korrespondenz, Expedition, Korrektur,
Publikation.

Si noi gruppa ti paroles secun lor finale, noi constata que li Germanes
conosse ja li sufixes -ion, -or, -ur, -enz (= ent-ie) del vocabularium
de Occidental. In contrarie, ili ne conosse li sufixes Esperanto corespondent.

// XXX NOTE: li marca original de págine -55- esset
// in li sequent tabele:

// XXX TODO: pednotes por explicar quelc Esperanto-paroles queles ne
// es totmen correct o usual:

|===
| German        | Esperanto    | Occidental

| Occasion      | okazo        | ocas-er, ocas-ion
| Injektion     | enspruĉigo   | inject-er, inject-ion
| Kommission    | komiso       | commiss-er, commiss-ion
| Diskussion    | diskuto      | discuss-er, discuss-ion
| Division      | divido       | divid-er, divis-ion
| Direktion     | direkto      | direct-er, direct-ion
| Redaktion     | redakto      | redact-er, redact-ion
| Revision      | revido       | revid-er, revis-ion
| Inspektion    | inspekto     | inspect-er, inspect-ion
| Invasion      | ekokupo      | invad-er, invas-ion
| Produktion    | produkto     | product-er, product-ion
| Inquisition   | inkvizicio   | inquisit-er, inquisit-ion
| Usurpation    | uzurpo       | usurpa-r, usurpa-t-ion
| Restauration  | restoracio   | restaura-r, restaura-t-ion
| Resignation   | rezignacio   | resigna-r, resigna-t-ion
| Inspiration   | inspiro      | inspira-r, inspira-t-ion
| Renovation    | renovo       | renova-r, renova-t-ion
| Publikation   | publikigo    | publica-r, publica-t-ion
| Fabrikation   | fabrikado    | fabrica-r, fabrica-t-ion
| Kalkulation   | kalkulado    | calcula-r, calcula-t-ion
| Organisation  | organizado   | organisa-r, organisa-t-ion
| Transformator | aliformigilo | transforma-r, transforma-t-or
| Korrektur     | korektajo    | corect-er, corect-ura
| Inventur      | elpensajo    | invent-er, invent-ura
| Reparatur     | riparaĵo     | repara-r, reparat-ura
| inklusive     | entene       | in-clud-er, in-clus-iv
| Korrespondenz | korespondado | cor-respond-er, cor-respond-ent-ie
| Resonanz      | resonado     | re-sona-r, re-sona-nt-ie
| Konkurrent    | konkuranto   | con-curr-er, con-curr-ent
| Konkurrenz    | konkurenco   | con-curr-er, con-curr-ent-ie
| Usance        | uzado        | usa-r, usa-nt-ie
| Dissonanz     | dissonado    | dis-sona-r, dis-sona-nt-ie
| Dozent        | instruisto   | doc-er, doc-ent
| Invalidität   | kripleco     | in-valid-itá
| Solidität     | solideco     | solid-itá
| Funktionär    | oficisto     | function-ario
| Missionär     | misi-isto    | mission-ario
| charmant      | ĉarma        | charma-r, charma-nt
|===

// XXX NOTE: li marca original de págine -56- esset in li sequent
// paragraf:

Omni ti parolles conosset del Germanes es conform al regules del
derivation in Occidental ma ne a ti de Esperanto o de Ido. In null lingue
international, li extran paroles familiari al Germanes es derivat tam
regularimen de un radica quam in Occidental.

Li demonstration vell esser ancor plu eclatant si noi vell prender nor
vocabules in textus scientific. In chascun linea, on trova paroles in
-ion, -or, -iv, quel Occidental deriva regularimen de un sol radica, durant
que Esperanto ignora les o deforma les pro que it ne possede ti
sufixes.

Ultra li ínmediat comprension, Occidental oferta al Germanes un
educativ valore quel nul altri lingue international possede. In facte,
Occidental monstra les li structura del roman lingues, li surprisant
regularitá de lor derivation quel sembla tam capriciosi ye unesim vide.
Un German quel aprende Occidental es ja demí introductet in un lingue roman,
durant que Esperanto possede solmen caricaturas del international paroles. Li
german lingue nequande substantifica un verb per adjuntion de -o, quam
fa Esperanto e Ido. In revancha omni Germanes conosse ja li derivation per
-ion e -itá (ität) quam pruva li exemples citat supra. On do ne posse
pretender que li regules de Wahl es tro desfacil por ili, nam ili aplica
les instinctivmen.

[.author]
R{dot} Bg.

// Papamiento {{{2
=== Papamiento

Li adversarios del lingue international sovente pretende que un lingue
format artificialmen ne posse viver. Contra ti opinion li francés revúe
«l'En dehors» cita li studie de Dr Rudolf Lenz pri li lingue
Papamiento. Ti lingue es parlat hodie in li insul Curaçao quel trova se
in li mar del Antilles. It es un mixtura de hispan, de holandés e de
portugalés e contene un sol parol de african orígine: nan (in Occidental:
ili, les). Su principal caracteristica es li absentie de declination e
de conjugation. Papiamento es li pruva que un lingue parlat del popul
posse esser tre bon constituet ex elementes pruntat al altri vivent
idiomas.

// Nor pioneros: Willy Mildebrath {{{2
=== Nor pioneros: Willy Mildebrath

Ja quam scolero il occupat se con li arte de stenografie e con
linguistica; il conossentat se con Esperanto e Ido, ma ne esset
satisfat per ti tro bizarr e ínelastic lingues mundal. Strax pos har
leet li libre «Occidental die Weltsprache», il sentit li fort desir
profundmen examinar e aprender Occidental e bentost il devenit un zelós
reverente de ti genios interlingue, quel il considera quam un petre
miliari del cultura homan. Pos har corespondet con li autor de
Occidental durant pluri annus, in 1935, il juit li honor e li plesura
far li conossentie personal de nor mastre Edgar de Wahl. Il colabora al
propaganda de Occidental con li firm expectation que ti lingue un die va
remover li barrieres inter li divers popules e va producter almen vice
li Europa dilacerat un continent unanim.

// XXX NOTE: ci esset li marca original de págine -57-

// Secretes del esperanto-gramatica {{{2
=== Secretes del esperanto-gramatica

Sub li titul «Sekretoj de la Esperanto-gramatiko» li revúe Svenska
Esperanto Tidningen consacra du grand columnes a explicar a su letores
li usu del acusative in Esperanto. Nequande ti chineseríes ha aparit nos
plu ínutil, plu tedant e stult a tis quel jui li facilita de Occidental. Li
subsignate, quel esset co-redactor de un revúe esperantic ante 20 annus,
questiona se qualmen il acceptet submisser se a un tal absurditá in vice
de inviar it strax al diábol! Ma Ples vu self judicar pri li plesura
del Esperantistes:

Quam Tidningen explica per mult exemples, Esperanto postula li acusative
ne solmen por li direct complement, ma por li témpor, por li mesuras,
por li pesas, por li direction. Null lingue national abuse tam mult ti
embarassant ínutilitá. In Esperanto on di por exemple: Mi estas en la
lernejo, ma on deve dir: mi iras en la lernejon. Pro quo? Solmen pro
que Dr Zamenhof ha decretat to ante 50 annus e que su Fundamento es
tabú. On deve dir: La viro estas ekster la domo, ma on deve dir: la
viro iris ekster la domon, pro que in li duesim casu on parla pri
direction o movement. E remarca que in ti duesim casu li n final aporta
nul avantage, li notion de movement essent ja expresset per li verbes
«iras» o «iris». Ti acusative es do contrari al principie de necessitá
e suficentie sur quel li Esperantistes pretende que lor lingue es
fundat.

Si vu raconta que un infant vivet set annus, in Esperanto vu es obligat
adjunter li n (sep jarojn). Pro quo? Quel utilitá? Esque
un confusion es a timer. Esque on time forsan
que li «sep jaroj povas vivi infanton»!!

Si vu traducte quelcunc textu de Esperanto a Occidental, mem tot libre, sempre li
sam textu es tam clar in Occidental quam in Esperanto, e to sin li
auxilie -- o plu bon dit: sin li gena --
de ti acusative. Nu! pro quo ne supresser it strax e seder se sur li
«Fundamento» quel interdi li supression de ti chineseríe. Li
Esperantistes ne es logic: ili plendi pri li conservatisme del publica
quel refusa li idé de un lingue international e ili self ne es capabil
reformar lor conceptiones.

[.author]
R{dot} Bg.

// Un historie in Esperanto {{{2
=== Un historie in Esperanto

Scriente nos tre simpaticmen, un conosset Esperantist francés raconta
nos li sequent anecdote quel es ja conosset che nor confratres
esperantist:

____
En la jaro 1931 dum la Krakowa Kongreso, la Esperantistoj vizitis la
faman frenezulejon de la urbo, kaj tiam vizitanto ŝerce demandis al la
frenezulo, ĉu inter ili troviĝas ankaŭ Esperantistoj.

-- Ho ne, sinjoro! li respondis, neniu el ni estas tiagrade freneza!
____

// XXX NOTE: ci esset li marca original de págine -58-

// Li scientific vocabularium de Occidental {{{2
=== Li scientific vocabularium de Occidental

Redactente li vocabularium del centres de interesse in Occidental, noi venit
al conclusion que tre probabilmen it ne va esser necessi elaborar li
listes complet in li dominia scientic. Ti special vocabulariumes esset
índispensabil in Esperanto e Ido pro que ti lingues difere tro sovente
del internationalitá; in Occidental li casu ne es li sam. Nor lingue es
talmen bon combinat que ne solmen li radicas ma anc omni derivates
coresponde al internationalitá, principalmen pro li facte que it usa li
sufixes international -ion, -ic, -al, -iv, -ur, -itá, -ie, de queles
null es usat in Esperanto e solmen li demí in Ido.

In Ido, por exemple, noi prende li «Internaciona biologial Lexiko» de
Boubier e cita in hasard li paroles D (= German) Affinität, E (anglés)
affinity, F (= frances) affinité, I (= italian) affinitá, S (= hispan)
affinidad. Li paroles max international ne causa li minim dubita, it es
affin-itá. On ne mem besona aperter un vocabularium Occidental por trovar, o
verificar it. In Ido, it deveni: afin-eso, pro li mal selection del
sufixe. Altri exemples: D. Irritabilität, E. irritability, F.
irritabilité, I. irritabilitá, S. irritabilidad. Avan un tal remarcabil
concordantie, on questiona se per quel baroc idé Ido veni imposir nos
irit-ebl-eso!!! Esque Occidental ne es admirabil quande it forma con
irreprochabil regularitá: irrita-r, irrita-bil, irrita-bil-itá. Si
Couturat e su delegation vell har prendet li pena examinar li lingues
natural, ili vell har strax videt que li
sufixes -bil, -itá, -ion, etc, es ne solmen util ma indispensabil! Ma
quande on save que Ido esset presentat, discusset e adoptet in 2 1/2
dies, on comprende mult coses!!!

Vole vu altri exemples? Ili pulula; li internationalitá
imposi a-climat-ation e ne li inventet aklimat-eso quel Ido ne mem
posse derivar de klimato! Li
internationalitá anc imposi patologic e
ne patologi-ala quel existe necú. It imposi
precoc-itá e ne prekoc-eso, qual-ita-t-iv e ne qual-esala (!),
regul-ation, e ne regul-izo, re-gener-ation, e ne re-gener-ado. In li
«fotografiala lexiko» de Pfaundler, on trova continualmen, inter li
national lingues, un concordantie contra quel Ido eleva fabricationes
risibil, por exemple fotograf-ala, vice fotograf-ic, kondens-ilo, vice
con-dens-ator. -- Li gross «Internaciona Radio-Lexiko» de Feder e
Nordin monstra ancor plu completmen quant Ido sta lontan del
internationalitá. Esque vermen on posse fortiar li scientistes dir
kapac-eso, selekt-iv-eso, sulfat-izo quande ili save que li lingues
natural es unificat sur capac-itá, select-iv-itá, sulfat-ation,
etc.

Quande on folietta Progreso de 1909 a 1914, on constata que presc omni
ti defectes esset signalat e corectet de competent coidealistes quel
predicat in li desert. A ti precursores de Occidental noi invia un emoet pensa
de gratitá, precipue al max talentosi, li regretat Jönsson de Copenhag,
de quel li filia hodie just adheret a nor movement.

[.author]
R{dot} Bg.

// XXX NOTE: ci esset li marca original de págine -59-

// Felici inspiration de un candidate {{{2
=== Felici inspiration de un candidate

Li famós scientist Ampere, de quel on ha just celebrat li centenarie del
morte, ne ha contentat se honorar li scientie per su prodigiós
decovritiones. Il inventet, ye li etá de 18 annus, un universal lingue
pri quel on have hodie regretabilmen nul information. Quande il esset
yun professor de fisica in Bourg, in 1801, il fat passar un exámine de
fine de annu a un elev poc brilliant. Ja li examinator preparat se dar
un fatal nota al candidate quande ti-ci havet un subit inspiration:
il balbutiat, in li lingue creat de Ampere, un excusa pri su
ínsuficentie, e assertet que, concernent li rest del programma, il savet
mult plu long. Tuchat de ti ingeniositá, Ampere alongat li exámine, quo
salvat li candidate.

Duplic inventiones

Mani grand inventiones esset fat du vez. Ye li unesim vez li inventores
in general trovat poc interesse por lor inventiones, nam anc li
inventiones on deve aportar in li societé homan in convenent témpor. It
sembla, que ci acte li natural lege del homan evolution.

Copernicus apartene al max grand astronomes de su epoca. Su hipotese,
que li terre ne es li centre del universe, posit li tot astronomie sur
un nov base. Ma Copernicus ne es li unesim hom, quel fat ti decovrition.
Long témpor ante il, li grec erudito Aristarchos de Samos declarat, que
li terre ne es li centre del universe, que li hom ne es li centre del
munde e que li geocentric sistema astronomic es problematic. Ma
Aristarchos ne savet far su decovrition comun al tot homanité. Ne forsan
pro to, que li pruvas por su assertion vell mancar le, nam tis mancat
anc a Copernicus. Solmen li natur-scientist Bradley aportat li unesim
pruvas pri li justesse del hpotese de
Copernicus.

Li doctrina pri li conservation del energie, sur quel basa se li tot
modern natur-scientie, durant long témpor evocat aversion.
Li decovritor de it, li medico Mayer de
Heilbronn, ne esset considerat quam tro
espritosi e li scientific dissertation pri ti decovrition durant mult
annus jacet in li labor-table del fisico
Poggendorf.

Long témpor ante li decovrition del vapor-machine, inventet per James
Watt, on utilisat li vapor por mover machines --
ad-ver tre primitivmen -- in li anglés rure.
Ma ti novitá on considerat poc important til
quande venit James Watt quel fat de it un «invention». Ja li Angleso
Grove inventet li ampulle electric. Ma solmen Edison fat de it un ver
invention. Lu sam evenit pri li secund invention de Edison, li fonograf,
quel ye unesim vez esset inventet del Franceso Gross. Gross recoltat por
su invention solmen derisiones.

[.author]
(Ex. li jurnal «Novy Lid», Brno.)

// XXX NOTE: ci esset li marca original de págine -60-

// Un lettre de sr. J. Weisbart {{{2
=== Un lettre de sr. J. Weisbart

(Scrit in «Mundi-latin»)

____
In un epistol, publicat in Cosmoglotta jan.-febr. 1936, sr. Svec scribe
aliqui fals et errorificant assertiones ob me et mei Mundi-Latin. Sr.
Svec cogni mei evolution de Unial trans Medial ad Mundi-Latin; tamen il
imputa antiquat formes et argumentes ex Medial ad Mundi-Latin. Li
vocabules de Medial «as, so, ed, ey» es in M-L: quam, tam, et, id.
M-L habe li idem «tri conjugations» quam Occidental. Eg non assere, quod un
pur Latin es possibil (articul «li», forsan «chance» et altri
vocabules modern-international).

Qui non es ignorant in interlinguistica, non posse dice, quod eg tace li
merites de altros, precipu li valor de Occidental. Ad omni cognit factes
eg vol adjunge, quid ego scribet in un epistol ad prof. Jespersen 20. 3.
1935: «Vell (Occidental ples) nos concede ad Wahl li honor, quod il qam dat
li solution in-general (tamen bene praeparat de Liptay, Lott et altros).
Necessi es solum, face li de- et recomposition plu consequentim,
purifica li modern Latin de omni nationalismes romanic.»

Tamen Mundi-Latin differe de Occidental non solum in singul formes, sed
in un fundamental principie. In casu de general acception de Occidental,
nos habe in veritat du interlinguas; li secund es li Latin, qui fi
docet in omni altior scholes del mund. Latino sine Flexione es un bon
scholar lingua pro substitue li classic Latin, sed non es un modern,
movibilil et clar interlingua. Mundi-Latin vol es scholar lingua et
interlingua, ergo aboli omni dualisme in li educatori et international
vita lingual.

[.author]
J{dot} Weisbart.
____


It es possibil que sr. ne ha sequet li evolution de Mundi-lingue til
fine (it til hodie, nam noi ne save quel mutation it va ancor perviver),
anc noi ne possede li ultim dition de ti lingue, e noi ne posse haver in
mente omni detallies de chascun project personal. In omni casu, noi
trova li expressiones in vor lettre («absurd, si non malicios»)
deplazzat.

Pri li tema self

1. ca conservar antiquat latinismes, ta u ili neplu es international e
   conform al spiritu del secul (comp. aestimat, cogni, idem, eg,
   quod, quid, praeparat, fi, scholes, etc.) o dar les un plu modem
   international aspect, ne vale discusser. Ci li gust del publica va
   decider.

2. Un altri cose ne tuchat de sr. Svec es li conservation de omni
   latin ínregulari derivationes. Sr. Weissbart ne di nos, qualmen il
   deriva de su formes usat (scribe, assere, dice, adjunge, concede,
   face) li formes scriptor, scriptura, assertion, diction, junction,
   concession, facte, factura. etc., etc. Probabilmen ili resta
   «international» exceptiones? Ma ili ne es international ma solmen
   «occidentic». Regularitá in derivation es un cardinal postulation
   in un lingue international destinat por usation de omnes.

3. Li studie del latin classic in scoles es un cose quel in 50-100
   annus in nor nationalistic secul certmen va har desaparit. Lu sol
   quo va esser conservat es li *international paroles* e anc ne omni.
   In Occidental noi ha conservat ancor multcos ultra ti paroles, i.e.
   afixes e metodes. Si sr. W. espera conservar ancor formes ja morit,
   noi posse solmen dir: qui va viver, va vider. Pri principies e
   gustes ne vale discusser. Ci solmen li succes va monstrar qui es
   rect.

[.author]
E{dot} de Wahl

// Remarca del redaction {{{3
==== Remarca del redaction

Al nov letores de Cosmoglotta noi deve dar alcun
informationes pri li casu de Sr. Weisbart. Ti interlinguist es conosset
ja de long pro que il publicat successivmen li sequent projectes: in
1909 *Unial*, in 1912 *Europal*, in 1923 *Medial*, in 1930
*Mundi-latin*. It es
do comprensibil que nor colaborator Sr. Svec ne memorat quo apartene a
un o al altri lingue! Ma quo es mult plu important quam li confusion
sin importantie pri 2-3 paroles es li evolution de Sr. Weisbart, o plu
bon contraditiones.

// XXX NOTE: li marca original de págine -61- esset in li sequent
// paragraf:

In li 1im annu de Cosmoglotta (1922. p. 71) Sr. Weisbart declarat que li
aspecte del lingue international «non deva sendir ad mutilat Italian o
Latin, nu prefery ad simplificat ed klarificat Engli. Engli, mixat ed
germanid ed romanid lingue-materie, is le predestinat fundamente del
neutral interlingue». *Tande Sr. Weisbart reprochat
a Occidental esser tro latin e pro to il creat Medial*, per quel esset pruvat
que li practica ne resulta del teorie, nam ti lingue havet, secun li
calcul de su autor, 80% romanid ed 15% slav paroles! (Kosmoglott, 1923,
p{dot} 27).

Sr. Weisbart desde 1923 mult propagat su sistema Medial (pri quel Cosmoglotta
ha parlat in 1934, p. 58), ma successat converter solmen su… sestra .
Subitmen, in 1930, vidente que Sr. de Wahl hat previdet plu just quam
il, il changeat completmen su opinmon, saltat al altri láter del
palissade publicante Mundi-latin, e comensat criticar Occidental pro
que *it contene nordic paroles, e ne es sat latin!*

Noi lassa nor letores judicar pri li seriositá de tal argumentes. Por
nos, li lingue international es un afere seriós e ne un lude. Hodie Sr.
Weisbart ha adoptet latin quam marotte; deman il va forsan adopter
grec, chinés o papamiento. Ma it sembla nos que *un lingue international
deve esser basat ne sur li gust momentan de un hom, ma sur li paroles
ja international.* It ne es nor culpa si li majorité de ti paroles
international es romanid. E si Sr. Weisbart have li fobie del roman
cultura to ne es un rason por que li rest del homanité priva se del
precios tresor interlinguistic ja aquisitet.

[.author]
R{dot} Bg.

// Un primitive {{{2
=== Un primitive

Noi prende por plazzas in li automobile por un ture travers li region.

-- Attende, on di nos, li secretario del soviete acompania vos. Un porta
aperte se, li secretario un yun Turkmeno, vestit quam Europano, exea
sur li perone. Un yun fémina tre gentil curre detra le. Il vole monter
in li vehicul. Ma ella barra le in li via, pende se circum su col e besa
le sur li guancies, sur li fronte e sur li bocca. Noi opine to ye un
joca. Li secretario escarta dulcimen li yun fémina e vole avansar.
Denove ella jetta se sur le, su manus glissa sur li epoles del yun mann,
abassa se subitmen e compresse su cape a le, circumvinda su gambes per
un brasse e besa les.

Stupente, noi ha regardat li yun fémina plorar calid lácrimes. Li yun
mann do esset totmen su mastre. Il relevat la e posit al mure
de su dom. Ella singlutat desesperatmen, tot
su figura esset celat in su manus. Il avansa, ella denove curre detra
le. Il monte in li vehicule e da li signe al chofero. Li chofero
corn-anunciat. Li yun fémina sta ante li portale, monstrant su bell
visage tot in lácrimes. Ella chancela de dolore. De su ocules tre grand
e tot inflat del lácrimes flue ver torrentes.

-- Quo to significa do? noi demanda a un habitanto de ti ci loc, quel
nos ha acompaniat.

-- To es yun marites, responde il.

-Nu?

-Nu, il departe por du dies in li ture.

-- Noi ne comprende.

-- Nu, ella ama le, to es tot. Ella do have sempre li chagrine, quande
il departe. Nu, comprende tamen, ella ama le mult, tre mult…

-- Ah! To es clar, ma to es omnicos -- noi ha dit in cor… To
es bon, to es curiosi!

// XXX TODO: Confirmar «Fr»:

[.author]
N{dot} Tikhonov. (Ex li colection «Nomades», trad. Fr Musil, redactor
in Boskovice)

// XXX NOTE: ci esset li marca original de págine -62-

// Raport pri li unesim austrian Occidental-conferentie {{{2
=== Raport pri li unesim austrian Occidental-conferentie

// XXX TODO: Delete ti note o adjunte altri:
(Scrit in historic ortografie)

Ductet del desir unionar li austrian occidentalistes por comun labor e
atraer li atention del publica in plu alt mesur quam til present al
lingue Occidental, li Occidental Club Progress in Wien hat convocat ye
proposition de senior Karl Janotta li

// XXX TODO: Unir.

UNESIM AUSTRIAN OCCIDENTAL-CONFERENTIE.

quel evenit li 10. 11 e 12 april (pasca) in li renomat Hotel «zum Auge
Gottes» in Wien.

Un public discurs de senior Dr. Hans Homolka pri li tema: «Pro quo
Occidental? -- Principal punctus del interlinguistic problema»
introductet li reuniones li 10 april (public propaganda-vésper). Li
referente exposit pro quo ni un mort lingue quam Latin, ni un vivent
national lingue quam Anglés, ni un artificial lingue con desfigurat
parol-images quam Esperanto posse servir quam standard-lingue in
scientie e tecnica o quam auxiliari lingue in comercie e trafic. Il
demonstrat per convictiv argumentes li ínsuficentie del aprioristic
principies, queles misductet (precipue per li grotesc exageration de un
purmen schematic «facilitá») li anteyan «lingue-fabricantes» al
construction de ínnatural e ínpopulari projectes. In sam témpor il
pruvat que Occidental es nullmen un artificial idioma ma in contra un
natural lingue regularisat, natural in su vocabularium de ínmutilat
international paroles, e regularisat pro su modern analitic
minimal-grammatica, quel es scientificmen íncontestabil e aprensibil in
quasi un hor. Un textu in Occidental, presentat al interessat auditoria,
trovat plen aprobation. On constatat unanimmen li ínmediat
comprensibiliá de Occidental e nequi del audientes dubitat, que li
referente havet rason con conclusion, que Occidental, comprensibil a
300 million civilisat homes sin anteriori studie, es pro su lingual e
cultural qualitás predestinat devenir li standard-lingue del
international scientie, tecnica e trafic.

Durant li discussion pos li discurs Sr. ingeniero E. Pigal con grand
verve ancor un vez resumat li cultural avantages de Occidental, e su grand
educativ valore, quo esset incontrat con evident consense.

Li 11 april evenit li unesim oficial session del conferentie. Li
honorari Presidente del Occidental-Union, senior Ing. Hans Robert
Hoerbiger, fat li discurs pri li «International intercomprension in li
scientific litteratura». In impressiv maniere il demonstrat al
qualificat auditorie li grand impedimentes e desfacilitás queles
es causat in ti dominia per li caotic lingual situation de nor témpor.
Il accentuat li necessitá del international standardisation del
nomenclatura in scientie e tecnica e mentionat li labores, queles li
associationes de standardisation ha interprendet, por etablisser
un international terminologic code. In ti
conection li referent sublineat li principies de Occidental, queles
monstra li via a un satisfactori solution de ti important problema. Un
lingue quel es basat sur scientificmen ínrefutabil fundamentes, quam
Occidental to es, ne besona -- secun senior
Ing. Hoerbiger -- usar li sam combatte-metodes quam li altri
«artificial» idiomas. Occidental propaga se self per su inherent
qualitás. Pro to li referente consiliat ne disperser li forties per
combattes contra altri interlingue-sistemas e postulat in contra li
propaganda per Occidental, to es li practic aplication de Occidental,
quam to es fat in li Hoerbiger-lnstitut e in li Hoerbiger-Jurnale
por Cosmologie. Li exposé de Sr. Ing.
Hoerbiger e li numerosi explicationes e Sr. Ing. E. Pigal evocat grand
aplaudimentes e fructosi discussiones, in li curs de queles un docente
de  jurisprudentie (por international jure) declarat se parat sequer li
exemple del Hoerbiger-Institute e usar Occidental in su archives por li
comunication de su Institute.

Soledí de pasca, li 12 april, li Presidente del Conferentie, senior
Janotta, raportat pri li organisation del austrian movement e labores
del Occidental-Union e Academie. On decidet li fundation de un Austrian
Occidental Federation; poy on resoluet recomandar al
Occidental-Academie mantener li etimologic (historic) grafisme e
renunciar anc in futur a minu natural innovationes. Con un adresse de
reverentiosi salutationes a senior de Wahl li Conferentie esset cludet.

// XXX NOTE: ci esset li marca original de págine -63-

Mersí al auxilie de senior Ing. Hoerbiger, quel permisset un digni
arangeament, e al impetuosi activitá de senior Karl Janotta, quel
celebrat in sam témpor li jubilé de su 40-annual cosmoglottic practica,
li unesim austrian Occidental conferentie esset un success. Li austrian
presse publicat pluri vez articules pri ti conferentie, li publica
prendet noticie de Occidental, quo pruva un grand númer de lettres
recivet, e pluri practic scientific organiutiones demandat li
colaboration de Occidentalistes. Omni to funda li esperantie por un bell
futur de Occidental in Austria.

[.author]
Dr. H.

// Li don {{{2
=== Li don

Pos trincar su bir matinal, li studiante Otto M. memorat que su tanta
hodie festa natal anniversarie. Ii havet bon rasones demonstrar la, quam
omni annu, su atention; tam plu quam il ne plu havet moné in su
portafolie -- quo advere parlat contra un don. Ma sub li efecte del bir
matinal su cerebre laborat -- it semblat le -- particularimen bon e
rapidmen in li circul del argumentes: por quo on havet credite? E just
stante avan un elegant vitrería, il apertet li porta. Li solemni
silentie quel reyet in it, esset interruptet in li moment sequent per un
fracass e cliquettada: un magnific vase portat per un yun employata,
hat cadet al terra. Li chef reprimandat, li yun dama plorat, li domestic
servitor aparit. «Ples balayar e exportar li cosallia!» criat li
chef. -- «Stopp!»
criat li studiante, duplicmen elucidat per li bir matinal. «Vole vu
vendir me li fragmentes por un mark? No, ne reparar; lassar les tal
qual! Ples inviar omnicos -- necos ne deve mancar -- paccat in un
chest a seniora Catarina T. Strada del rey 47, con mi carte.» E,
chancelante un poc, il scrit su felicitationes sur li carte, payat e
surtit acompaniat de comprendent subrision del personale.

In vésper il aparit festalmen vestit con quelc flores: li tanta sedet
in su grand Stul; ella acceptet le frigidmen. A su devot parlages ella
respondet solmen per yes e no. Quande suficent témpor semblat passat, il
comensat: «Posse yo questionar, ca mi don ha fat vos plesura, car
tanta?»

-- «Yes, mult plesura».

-- «Quo? Esque it ne ha arrivat?»

-- «It mem ha arivat tre bon.»

-- «Es forsan alquicos ruptet?» il clamat consternat. It esset
un object fragil. Esque forsan li transporteros ha esset ínatentiv?

-- «Forsan tu self regarda it, car Otto…» dit li tanta.

Li servitora hat inportat li chest; e con horrore il videt, que li
personale del vitrería hat nullmen esset ínatentiv. In contrari, on hat
inballat chascun minimal pezzette, chascun singul split cuidosimen e
separatmen in paper silkin!!!

[.author]
--
(Autorisat traduction de Ilmari Federn.)

Karl Federn
--

// XXX NOTE: ci esset li marca original de págine -64-

// Cosmoglotta B 7 (1936-08/10) {{{1
== Cosmoglotta B 7 (1936-08/10)

COOSMOGLOTTA-INFORMATIONES

Numeró 3 (7)    August-Septembre-Octobre 1936

Apari durant chascun trimestre quam suplement a Cosmoglotta printat:

Redaction e Administration: INSTITUTE OCCIDENTAL, CHAPELLE (Vaud),
Svissia.

Precie de abonnament, junt con COSMOGLOTTA, por 1937: Fr. 3,50 sviss.

// Abonnament 1937 {{{2
=== Abonnament 1937

Li precie del abonnament por 1937 resta Fr. 3.50 sviss por COSMOGLOTTA
(6 numerós) e COSMOGLOTTA-INFORMATIONES (4 numerós), in summa 10
numerós.

Li abonnament de propaganda (3 ex.) custa Fr. 7.— sviss.

COSMOGLOTTA-INFORMATIONES es expedit solmen al abonnates.

Exceptet demande del abonnates al abonnament de propaganda, noi expedi
solmen un exemplare de singul numeró de COSMOGLOTTA-INFORMATIONES, pro
que it es destinat solmen al informationes de nor letores e ne al
propaganda.

Pri li GARANTES, ples vider quo concerne li OCCIDENTAL-UNION in infra.

// Qualmen reciver un abonnament gratuit a Cosmoglotta por 1937? {{{3
==== Qualmen reciver un abonnament gratuit a Cosmoglotta por 1937?

To es simplic! Chascun letor de Cosmoglotta quel recruta tri (3) nov
abonnates por 1937 va reciver Cosmoglotta gratuitmen durant 1937. Si il
recruta 6, 9, 12, etc. nov abonnates, il va reciver 2, 3, 4, etc.
gratuit abonnamentes. Tis, qui desira beneficiar pri ti jure deve self
expedir li moné al administration de Cosmoglotta con li exact adresses
del nov abonnates.

// Concurs de abonnamentes por 1937 {{{3
==== Concurs de abonnamentes por 1937

Por recompensar nor letores queles recruta nov abonnates por 1937, li
administration de Cosmoglotta institue li 6 sequent premies por tis
queles va recrutar li max grand númer de abonnamentes por 1937 til li
1-esim octobre 1937:

UNESIM PREMIE: 1 Lexico Occidental-Occidental (Federn) + Fr. 10.— sviss in
litteratura.

DUESIM PREMIE: 1 Lexico Occidental-Occidental (Federn) + Fr. 5.— sviss in
litteratura.

TRIESIM PREMIE: 1 Lexico Occidental-Occidental (Federn) + Fr. 2.50 sviss in
litteratura.

QUARESIM PREMIE: 1 Lexico Occidental-Occidental (Federn) + Fr. 1.50 sviss in
litteratura.

QUINESIM PREMIE: 1 Lexico Occidental-Occidental (Federn) + Fr. 1.— sviss in
litteratura.

SIXESIM PREMIE: 1 Lexico Occidental-Occidental (Federn)

Li premies va esser distribuet li 1-esim novembre 1937.

// Occidental-Union {{{2
=== Occidental-Union

IMPORTANT: Li membres del Plenum e del Senate, queles ha recivet li
circulares OUC/7 es petit STRAX RETROMISSER IT al Central-Oficie. Ne
obliviar datar e signar it.    Central-Oficie.

Pro que, secun li cedules de votation til hodie recivet (20 dec. 36), it
es permisset ja deducter que li nov statutes del Occidental-Union va
esser adopter e validat desde li 1-esim januar 1937, noi comunica a nor
letores li sequent informationes:

Desde li 1-esim januar 1937, chascun Occidentalist o
Occidental-organisation, anc omni persones o organisationes, queles
interessa se al eforties fat por li difusion de un international lingue
e de Occidental in particulari posse devenir membre del
OCCIDENTAL-UNION. Li membratu comprende li gratuit abonnament a
Cosmoglotta e Cosmoglotta-Informationes.

// Contributiones 1937 {{{2
=== Contributiones 1937

ACTIV MEMBRE: Sviss Fr. 5.—; con abonnament de propaganda sviss Fr. 8.50

PROTECTORI MEMBRE: Sviss Fr. 10 till Fr. 49 (recive li abonnament de
propaganda o secun desire posse reciver 1 abonnament de propaganda por
chascun Fr. 10.—)

MECEN MEMBRE: Adminim sviss Fr. 50.— (secun desira recive 1 til 5
abonnamentes de propaganda)

// XXX TODO: Confirma li signification de «(vide sequent págine)» in
// infra:

PERPETUI MEMBRE: U (????) sviss Fr. 500.—. (vide sequent págine)

// XXX NOTE: ci esset li marca original de págine -29-

Noi espera que omni coidealistes de queles li financiari situation
permisse it, va devenir protectori o mecen membre del OCCIDENTAL-UNION.
Ili va fortmen auxiliar nor movement e noi ja mersia les anticipatmen.

Solmen Occidentalistes o Occidental-organisationes es membres ordinari e
tande have li jure de votation. Li altri membres es extraordinari
membres e have voce consultativ.

SOCIETÉ DE GARANTES. Pro que COSMOGLOTTA es li oficial organe del
Occidental-Union e que li edition de ti revúe va esser garantit per it,
noi va proposir li dissolution del Societé de garantes. Omni garante
quel desira continuar su auxilie por li edition de Cosmoglotta es petit
devenir membre protectori o mecene, secun li altore de su contribution.

BULLETIN DE ADHESION al Occidental-Union. Li necessi bulletin de
adhesion al Occidental-Union va esser adjuntet sive al proxim
Cosmoglotta, sive al proxim numeró de Cosmoglotta-Informationes.

// Editiones {{{2
=== Editiones

OCCIDENTAL, Limba internationala moderna. Curs de gramatica in limba
romana, de SAESCU. Formate 12 x 16 cm, 40 págines + I-IV. Edition del
representante del Occidental-Union, CRAIOVA, Calea Brestei 27, RUMANIA.
Precie 20 lei {equals} Fr. 0,60 sviss afrancat.

Li prefacie es scrit per nor excellent coidealist prof. Géza Hant in
Cluj. Li grammatica self contene omnicos necessi por li studie de
Occidental per persones de ruman lingue. Noi de dubita que it va esser
un potent auxilie por li developament e li diffusion de Occidental in ti
land. Noi desira bon successe a nor amicos!

CLAVE OCCIDENTAL-ANGLÉS: Li aparition de ti vocabularium anunciat por li
medie de 1936 ne ha ancor posset evenir. Li cause es que noi atende li
aparition de un altri vocabularium in lingues national concernent li
frequentie del paroles. Pro que noi desira far beneficiar ti clave de ti
labor, noi ancor deve atender.

Doc. 143 E: The new Scientific world-language: attack and defense. Ti
document ha esset preparat per sr. S.W. Beer, B.A. Cantab., Teacher's
Diploma in the University of London. 4 págines 210 x 297 mm multiplicat
per duplicator. Precie Fr. 0,10 afrancat.

// Association Por International Servicie {{{2
=== Association Por International Servicie

Nor apelle in li ultim numeró de Cosmoglotta-Informationes havet bon
successe. Noi vide per to, quant va esser util un bon functionament de
APIS.

Li ADRESSARIUM anunciat es atendet con ínpatientie. Regretabilmen, pro
que it ha esset ínpossibil inserter un suficent articul pri APIS in li
ultim Cosmoglotta, noi ha decidet prolongar til li 1-esim februar 1937
li ultim date por que li adhesion a APIS mey esser in li adressarium
1937.

Noi have anc li plesura informar li membres de APIS que li primitiv
precie del Adressarium 1937 ha esset abassat til Fr. 0,50 sviss. Talmen
omni membres va trovar li possibilitá comprar it.

Noi memora que por far printar su foto apu su adresse it es necessi
reciver un fotogramma de 6x9 cm e inviar nos in sam témpor li custa de
Fr. 3.— sviss.

Li membres de APIS queles desira partiprender al sequent sectiones, (1)
Occidental-Presse (OP), (2) Servicie de corection de traductiones (SCT),
(3) Ilustrat lettres circulant inter instructores e professores (ILCI)
es petit informar li direction pri lor desir.

****

Quo vu ja ha fat?
por li diffusion de Occidental? Necos? -- Ma nu, vu ne plu deve perdir
témpor. Ples strax demandar materiale de propaganda o ofertar vor
colaboration al:

INSTITUTE OCCIDENTAL, CHAPELLE (Vaud) SVISSIA

****

// XXX NOTE: ci esset li marca original de págine -30-

// Insigne de Occidental {{{2
=== Insigne de Occidental

In li nr. 111 de Cosmoglotta aparit li decision del Occidental-Union per
quel li tilde in li circul (proposition Ing. E. Pigal) esset adoptet
quam provisori insigne durant 5 annus.

Li fabrication de un tal insigne es studiat. Du projectes ha esset nos
presentat per un firma. (1) Li tilde in li circul decupat in massiv
metalle con pingle, cromat da nos plen satisfaction. It es tre bell e
certmen va pleser a omnis. (2) Un simil projecte in form de buton, ma
plen, con li tilde e li circul in blanc sur blu fund, omnicos solidmen
esmaltat.  Pro que li tractation con li firma ne es terminat, noi ne
posse dar li precie hodie, ma to va esser fat in li proxim numeró de
Informationes.

// Provisori Raporte pri li conferentie de IALA in Copenhag, 26.VIII.1936 {{{2
=== Provisori Raporte pri li conferentie de IALA in Copenhag, 26.VIII.1936

// XXX FIXME: Confirmar noticies/notes:

(Secun íncomplet stenografic noticies. Li definitiv raporte va esser
dismisset de IALA in lingue angles.)

Resultate: Li facit(?) del totale esset quelc non-obligant resolutiones
recomandatori de linguistes a IALA. Li expressiones verbal del
resolution es translatet del passate al future: Vice p.e. «un lingue
quel ha monstrat se utilisabil in practica» o simil (quo vell
significar Esperanto), on recomanda IALA considerar «un lingue quel vell
monstrar se utilisabil etc.» Pri un concret sistema ne es parla; Si li
Esperantistes expectat de ti congresse un concret resolution in favor de
Esperanto, ili ha recivet un fiasco complet.

Presentie: In li reunion matinal ca. 20-30 persones. Un final telegramma
salutant sra. Morris mentiona li 25 linguistes in Copenhag. Malgré nor
petida, li presidentie del conferentie refusat enumerar li nómines del
present persones, pro que ti nómines va aparir in li protocolle. Yo
memora li nómines: De Cock Buning (Holland), Collinson (Anglia),
Debrunner (Bern), Jespersen (Copenhag), Haislund (Copenhag), 2 fratres e
stta. Forchhammer (Cphg), Lewy (Berlin), Vendryes (Francia), Wijk
(Holland), Pokorny (Berlin), Otto (Praha), Regula (Brno, Tchec.), v.
Sydow (Lund), Federn.

Quam presidente del conferentie functionat Debrunner quam secretario de
Cook Buning, quam representante de IALA Collinson.

Collinson es Esperantist, Debrunner, Vendryes e Wijk sembla simpatisar
con Esperanto; Jespersen e Haislund es Novialistes, Sydow e Federn
Occidentalistes. Ex li parlas del altri professores aparet, que ili
ocupat se ye unesim vez pri li question del lingue international.

Discussion: Collinson e Jesperson parlat anglés, Wijk e Vendryes
francés, un old senior in ambi lingues, Federn in Occidental, omni
altris in german. Ci ne es referet li complet discussion, ma solmen quo
importa por nos.

Pres. Debrunner permisset me exposir nor scrites, ma Collinson retornat
me les strax pro que ili es tendentiosi e IALA ne vell aprobar lor
distribution; il self hat fat comparant textus in omni lingues, durant
que nor contene solmen Esperanto e Occidental. Du de ti scrites es distribuet
ínmediatmen ante li comensa del discurse.

// XXX TODO: Confirmar punctuation del ultim frase del sequent
// paragraf:

Debrunner: dat un historie del lingue international. Li linguistes ne dat til nu suficent
atention al lingue international, IALA vole ganiar les por to. Historic precursores del
lingue international. Desirabilitá e ideale ínatingibil del logic classification. Victorie
e decadentie de Volapük. Ascension e vivicapabilitá de Esperanto. Critica pri it
del delegation Ido; plu indulgent: Saussure. Edgar de Wahl max ancian colaborator
de Zamenhof. Occidental ha abandonat mult traditional principies de
lingue international: un son =
un líttere; monosemie; classificant finales. It aproxima se al adaptat
lingues national quam Latino sine Flexione o Basic. Novial tende a evitar li unilateritás
de Occidental (D. parlat max long pri Esperanto e Occidental).

Sur li historie del lingue international funda se li activitá de IALA. Li delegation por
Ido hat desirat un IL-oficie{blank}footnote:[«IL» = international lingue. Note
del editor digital]. Impedit del guerre. Esperanto esset
proposit al LdN, ma li comission por cooperation intelectual interrat li
idé. It ne deve restar interrat. IALA es neutral inter li sistemas. It
ha preparat scrites por informar li convenit linguistes. Nor congresse
es solmen por facilisar li assistentie in sam témpor e loc quam li
congresse de linguistes, ma absolut separat de it. Li congresse de
linguistes ne va enunciar opinion pri li lingue international.

// XXX NOTE: li marca original de págine -31- esset in li sequent
// paragraf:

Collinson: Li lingue international trova mult desfacilitás: hostilitá extern e desunion
intern. IALA desira finir to e far oficialmen introducter un lingue international. IALA ne
vole crear un nov lingue, ma selecter un existent sistema quam base del
futur lingue international. Li unesim selection
ha restrictet li candidat-lingues a six: Esperanto-Zamenhof -- Esperanto
II-Saussure -- Ido -- Novial -- Occidental -- Latino sine Flexione. IALA vole null decision
precipitat («snap vote»), ma principies por ducter li deliberationes
in canales. It ha etablisset classes de criteries e desira vor opinion.

Interim on ha distribuet du scrites «Memorandum» e «Approved general
criteria»{asterisk} (IALA CC No. 4.)

// XXX FIXME: Numerós del listunes:

Vi linguistic criteries, ne final, ma considerat quam max acceptabil
in jan. 1936{dot} Presenta se du taches: 1{dot} Constatar in quel
gradu chascun de 6 lingues coresponde a o diverge del criteries.
2{dot} Capabilitá de futur modification (developation) del sistemas.
It do ne acte se pri accepter un sistema 100% ma pri selecter un base
del futur lingue international. Adveni 1{dot} Psicologic criteries
concernent li aprension. 2{dot} Educational criteries. 3{dot} IALA
vell preferer, que on mey concentrar li discussion al *social*
criteries, i.e. quel lingues ha trovat entusiasmat adherentes, quo ha
esset fat e atinget in li passate. E quel candidat-lingue sembla haver
li max cert futur. -- IALA expecta del linguistes concret
suggestiones.

Sydow: atacca fortmen Esperanto: malsanulejo: hospital. Li scientistes besona
un lingue international, ili vole su conosset nomenclatura e ne va accepter nov paroles.

Debrunner: Ci noi ne deve criticar li singul sistemas in singul punctus;
noi deve solmen discusser li criteries proposit de IALA.

Collinson replica quelc general paroles pri artificialitá, naturalitá e
internationalitá.

Poy li parol es dat a me. Obligat tractar solmen li criteries quel noi
just hat recivet quelc minutes ante comensa del congresse, yo esset
fortiat parlar tot líbermen, sin alcun preparation. Federn (in
Occidental): Li autor de Occidental, sr. de Wahl, es impedit assister al
Congresse e peti me quam representante salutar it. Yo va parlar Occidental,
demonstrar su sonalitá in practica e espera que vu va comprender. Por ne
esser acusat pri tendentiositá yo restricte me al criteries. Punctu 3
sur p. 5 di, que it ne importa, que li lingue international deve posser bon traducter
lingues national. Noi opine que li futur lingue international deve haver sam valore quam
un del grand cultural lingues. Per aconosser ti punctu, li lingue international vell posir
se conscientmen extra li lingues cultural. -- Yo cita un esperantic autoritá
de prim rang, dr. Privat (comparar 2.a linea del textus comparativ).

____
Certe la ĉefa tipa karaktero de Esperanto estas la fakto, ke vortaro
kaj gramatiko tiom interpenetras unu la alian, ke ili fariĝas
nedisigeblaj. Studo de vortaro sola povas aplikiĝi nur al radikoj, kaj
tiujn oni ne renkontas nudaj en la parolata lingvo.
____

Certmen li max caracteristic trate de Esperanto es li facte, que su
vocabularium e grammatica ha penetrat unaltru in tal gradu, que ili
deveni ínseparabil. Un studie del vocabularium sol posse esser aplicat
solmen al radicas, e tis on ne incontra nud in li lingue parlat.

Ha vu comprendet, o deve yo citar li originale in Esperanto? (null demanda.)
To significa que omni studie de vocabularium sin derivation es
ínsuficent. Li latin radica «ocul» ha mutat se in modern lingues a
«oeuil, occhio, ojo» ma paroles quam «oculare, oculist» trova se in
omni lingues cultural e un lingue cultural deve contener les. Li sistema
de derivation destina milles e milles de paroles, e li scientic
nomenclatura es in grand parte derivates. Si li vocabularium es
discusset, on deve accentuar li importantie del derivation.

Debrunner: Yo ne volet interrupter li discurse, ma yo peti nu in future
ne plu parlar alquel lingue international. To es un propaganda. Omni noi comprende german,
anglés, francés. Noi ci ne es quam representantes de lingue international, e anc prof.
Jespersen ne es ci quam autor de Novial ma in su qualitá de linguist.

Ti administrativ remarca -- quel mem lassat semblantmen avantage a Occidental --
liberat Collinson del risca dever demonstrar Esperanto in parla.

// XXX NOTE: li marca original de págine -32- esset in li sequent
// paragraf:

Jespersen: Li criteries stipula que un lingue international deve esser analitic, ma
conjugation sintetic. To ne es contrastes, li parol «nationalitá» es
sintetisat ex analitic partes: nation-al-itá. -- Yo ha acceptet li
duplic pronunciation de Occidental in Novial. In ultim nr. de Novialiste se
trova un articul in occidentalisat Novial. Yo sta ci
quam defensor ne del ancian, ma del nov Novial, e espera que it va esser
li lingue international del futur{blank}footnote:[Ped-note del redaction: Ti criteries postula un
lingue international a quel max bon vell responder Volapük, e poy Esperanto.].

// XXX TODO: Confirmar que li ped-note in supra es bonmen plazzat.

Collinson explica pri analitic e sintetic.

// XXX TODO: Confirmar «Li/LI/It ne deve»:

Debrunner: In comensa li parol «patrino» repugnat me. Matre solmen un
feminine de patre? Ma poy yo comprendet. It vell esser ínjust criticar
un sistema secun singul punctus. Importa li practic usation. Li ne deve
aspirar traducter Goethe.

// XXX FIXED: «scientistes besona» -> «scientistes besona un»:

Sydow: Un discussion sin critica es ínpossibil. Ne linguistes ma altri
scientistes besona un lingue international. Un pidgin por turistes ne have valore por
scientistes. Importa li homes in international relationes. Li entusiasme
de un societé por in sistema de lingue international ne posse esser scientic criterie. On
ne deve mixter apriori e aposteriori, li lingue deve esser purmen
aposteriori.

Jespersen: Aproba Sydow: un scientific lingue. Solmen li linguistic
criteries es scientific. Social considerationes ne es scientific. It
importa selecter li max bon lingue por future sin egarde que un sistema
hodie malgré ínperfectiones ha ganiat un cert númere de adherentes.
Social criteries ne vale por nos linguistes.

Debrunner: Li social criteries significa anc egarde al orientales. Noi
desira un lingue definitiv por omni scopes. Del simplic «bon die» til
complicat speculationes filosofic hay ínfinit mult nuancies. Ma on ne
posse criticar secun to quo un o altru considera quam international. Ci
it ne acte se pri li critica self ma pri li base del critica; Noi deve
selecter li scientic criteries e poy aplicar les al singul sistemas de
lingue international, tande it ya va esser culpa de Esperanto si it ne coresponde a les.

Sydow: accentua ancor li necessitá de lingue international por scientistes de micri
lingues, quam p.e. sved.

Fine del session. On distribue li reste del IALA-scrites. In fact, on
trova larg expositiones pri numerales, ma necos pri li derivation.

Posmidi, cl. 3.

Presentie: yo contat 18 persones + 2 feminin secretarias. Esset absent
Jespersen, un Forchhammer, stta(?) Forchhammer e altris.

Du seniores spontanmen venit a me por declarar li comprensibilitá de mi
discurse. Un quel parlat plu long con me, esset strax poy petit venir a
Collinson, quel desirat «far su conossentie». Yo audit le dir le:
certmen Vu vole colaborar che IALA …

Vendryes: Un long discurse interessant e espritosi pri vocabularium.
Emfasa li ínmediat comprensibilitá de Occidental… por nos westeuropanes!
Quant aux orientaux c'est autre chose…

Debrunner questiona qui desira li parol. Durant forsan un minute nequi
anuncia se. Tande yo leva li brasse. In ti instant Debrunner di: Yo
ancor volet dir, que on deve parlar solmen pri li temas oficial e
duesimmen: solmen ancor linguistes nu deve parlar.

Yo esset li unic present ne-membre del linguist-congresse: it do esset
interdiction por me parlar! Jespersen esset absent…

Yo do esset paralisat e mi ulterior activitá restrictet se a auxiliar
Sydow ye quelc punctus cardinal. Il levat se e levat de denove con
ínfatigabil bravura e perseverantie. Li reste del discussion esset presc
exclusivmen un duell inter Sydow, handicapat per usar li lingue german,
e secundat de me debilmen per cedules e murmur, e in altri láter li
Esperantist Collinson, functionario oficial de IALA, secundat pre
presidente Debrunner per long remarcas. It esset un duell ínegal.

Sydow remarcat que li materiale preparat de Collinson ne contene necos
pri derivation.

Debrunner: replicat que to es un question quel vell ducter nos tro
lontan, que it es tro ampli por esser tractat nu, que it demanda un
studie de long témpor.

// XXX NOTE: li marca original de págine -33- esset in li sequent
// paragraf:

Collinson assertet que derivates trova se in li presentat liste del
unesim paroles del divers lingues international. Li assemblat professores apertet li liste
e regardat it. Tamen ili credet… Ma il dit, pri derivation
investigationes ancor ne es fat. Esque li
assemblé desira que IALA mey far les. -- On murmura generalmen yes. -- Li
lingue international es max proxim a scientistes-filologos, ma noi besona un lingue international ne solmen
comprensibil, ma quel anc posse esser aprendet de omnis e es regulari.
Li paroles deve esser considerat chascun in su casu. Li «fundamento»
ne es totmen stabil. Benque noi es acustomat nder un lingue quam un cose
stabil, noi naturalmen save que it developa se. In comensa «noi»
contentat nos per «vendejo» e «vagonaro», nu quelc ha introductet
anc «butiko» e «traino». Va esser necessi examinar li signification
del paroles e anc lor metaforic usation, p.ex. pede de mont o simil. (Li
assemblé ne perceptet que on mocat les: tal studie vell esser ínfinibil
durant annus e annus.) On deve examinar lingues DEFIRS eventualmen anc
altres.

Pri social criteries it sembla plu important regardar li future quam li
passate, e plu li futur aptitá quam li present númere de adherentes. --
Assemblé assenti por aprobant murmur.

[It es remarcabil, que on ne plu parlat ni pri li successes, ni
grandmen pri li litteratura de Esperanto. It ne esset noi quel modificat su
propositiones; il self, sub li impression del ínfatigabil Sydow,
proposit, subridente, neutri e modificat formulationes.]

Unesim resolution have ca. li sense sequent:

«Quo concerne li social criteries in lingue international, it es plu important por IALA
considerar li aptitá del candidat-lingues por utilisation e function,
quam insister tro mult pri successes fat in li passate e difusion
present.»

Aprobat del assemblé.

Debrunner: Noi ne es un gremie de votation. Necun deve timer, que il
obliga se a alquicos; que il va esser «fixat» sur li opinion de hodie.
To omni es solmen suggestiones por IALA.

Collinson: Li social criterie demanda anc acceptabilitá por divers
culturas, de ost e west.

Proposition suplementari:

«Quo concerne li social criteries, on consenti, que IALA mey
suplementar li europan linguistes per ocasional referentes de oriental e
altri distant popules.»footnote:[Rem. del Red.: Yes, ma prof. Asakawa,
quel aprobat Occidental, ne plu es in IALA.]

Acceptet per murmur aprobant del ass.

Sydow: In unesim linea noi deve cuidar nos self, li cultura
europan-american. Li Japaneses e Chineses con international relationes
ja conosse EFD. Quelc tal lingues es constructet sur tot altri base quam
nor lingues.

Quelcunc professor atacca ti vispunctu.

Debrunner: Du sistemas de lingue international posse semblar equivalent por westeuropanes,
ma forsan un japanes o chines vell clarmen preferer un de les.

Collinson: atacca li «paroles international». Cita li libre «Les faux
amis», lexico por interpretatores contenent paroles con egal scrition
ma diferent sense in EF: «caution» in F specie de garantíe, D =
Kaution; in E {equals} D Vorsicht. «Sanction» havet in E til max recentmen un
altri signification quam in F.

Collinson: Punctu 2 del social criteries: Proposition circa con sense
sequent:

«Quo concerne li social criterie 2, on consenti que it recomenda se
egardar specialmen un candidat-lingue quel posse demonstrar su utilitá
por divers scopes in un gradu pruvant su aptitá devenir li lingue
international del future.»

Acceptet.

In fine li presidente questiona omni assemblates in bloc, esque ili
posse esser considerat quam futur colaboratores de IALA? Necun refusa.

[.author]
--
Ilmari Federn

Secretario del Occidental-Academie.
--

// XXX NOTE: ci esset li marca original de págine -34-

// Cosmopolitan Conversation {{{2
=== Cosmopolitan Conversation

The Language Problems of International Conferences. [by] Herbert
Newhard Shenton. XVIII + 803 pp. New York: Columbia University Press
1933{dot} 8. -- Sur li covriment on lee: [in angles:] «Li lingue-problema.
Quo it significa e quo it custa.» -- «Linguistic conditiones in Europa
es desesperat. Ne minu quam 120 lingues es parlat, e mem si noi omisse
ex nor consideration tis, queles es parlat per minu quam un million de
homes, noi have 38 lingues, li majoritá de queles es usat quam litterari
tam bon quam parlat lingues. Li charge de intelectual «doan-charges»
es sin dúbita plu pesant quam ti de material tales.» (Otto Jespersen.)
-- [& altri reflexiones pri li importantie del lingual problema partú
ta, u homes conveni por intercomunicar.]

// XXX TODO: Confirmar «[& altri» in supra.

Capitul XI es intitulat: An International Auxiliary Language. p. 440: Li
International Auxiliary Language Association in the United States, Inc.
fat convenir li unesim international meeting de linguistic resercha in
Genève, in 1930. Delegates al conferentie includet distinctet filologos,
e adminim un eminent exponent de chascun de six del plu bon conosset
artificial lingues queles ha esset proposit por international usa, ad
saver: Esperanto, Ido, Latino sine Flexione, Nov-Esperanto, Novial, e
Occidental. In súper anglés, francés e german, li six supra-mentionat
sintetic lingues esset usat de membres des congresse sin interpretation,
e on trovat que linguistes e interlinguistes in sam esset capabil
comprender les. To esset li unesim vez que adherentes de talmen nominat
rival lingue-sistemas hat incontrat se por li scope de sin-prejudicial
studie del problema del auxiliari lingue.

In pag. 444 trova se un curt raporte pri li nascentie e li scope del
Occidental-Union. -- In p. 472 Occidental es denov mentionat inter altri 5
interlingues, li representantes de queles signat li declaration del
conferentie de IALA (International Auxiliary Language Association),
marte e april 1930.

// Bibliografie interlinguistic {{{2
=== Bibliografie interlinguistic

Literatura Mondo. Budapest. 2. period, annu 6, num. 1. (jan.-feb. 1936).
Tre bell e richmen equipat revúe ilustrat, totalmen in Esperanto. Li
coverturas anuncia Esperanto-litteratura, li precies, mem tis de novi ovres,
fortmen reductet.

Li caderne self contene un abundantie de poemas e de pros-anecdotes, e
mem li prim parte de un comedie. Yo posse tre bon apreciar que li comic
efecte de un comedie va esser augmentat per li usa de Esperanto. Ma yo vell
sentir it quam un tre tragic evente, si li originales de poemas de
Baudelaire, Régnier e altri vell esser viceat per li Esperanto travestitiones
e self vell esser perdit.

Svenska Arbetar Esperantisten {equals} Sveda Laborista Esperantisto. Stockholm.
Jaro 15, 1936, Nr. 1.2. In li centre del interesse ci sta li servicie
por auxiliar li proletariatu per Esperanto; talmen li guidant articules es,
in No. 1: «Till proletariatet tjänst» (al servicie del proletariatu);
in No. 2: «Till Esperantos tjänst!» (al servicie de Esperanto!). Anc
ci, in num. 2, noi trova nov exemples del facte, que por far rimes
masculin, ma anc por adaptar se al ritme intra li vers, on deve
apostrofar (elider) li termination -o. In p.5 trova se 2 tal poemas, e
un altri in p. 11.

Informoj de Esperanto-Asocio de Estonia. Tallinn. No. 165/66, 1935. No.
168, 1936. Noi fa (in num. 165/66) li conossentie del poete estonian
esperantist, Hendrik Adamson. Quam tre caracteristic es presentat li
poema «Konfeso».

In Nro. 168 noi trova un tabelle pri li estonian Esperanto-societés, de quel
existe 14. Du de ili have regulari cant-hores. Ples imaginar ti
concertes con abundantie del bell sones o, uj, ajn, ojn!

// XXX NOTE: li marca original de págine -35- esset in li sequent
// paragraf:

Esperanto, Internacia Revuo, eldonata de la Universala Esperanto Asocio.
Genève. jaro 31, 1935. No. 422.424. 32, 1936, No. 425. scrit totalmen in
Esperanto. Bellmen ilustrat. No. 422 anuncia li Esperanto-version de «Sango kaj
Sablo» de Blasco Ibáñez. Noi solmen questiona ca li majorité del
letores ne vell comprender e gustar ti libre plu bon in li lingue
original, hispan! Li sam numeró anuncia un successe atinget in Brasilia:
li post-marca de 200 reis in memorie del «VIII. Feira internacional de
Amostras» porta exter ti portugales inscrition anc un tal in Esperanto: Oka
internacia specimena foiro Rio de Janeiro Brazilo. Noi questiona quel
version es comprensibil de plu mult homes de divers nationalitá: li
portugales o li Esperanto? O anc, noi posse questionar: si alqui ne comprende
li textu portugales; esque li texte expo va auxiliar le? Ma certmen, li
facte es interessant. Qui invia al «Brazila Ligo Esperantista» -- Av.
Marecha Floriano,
212, Rio-de-Janeiro, 2 respons-cupones, va reciver in cludet lettre 2
non-usat exemplares de ti marca postal.

Ex li chef-articul in Nr. 425 noi vide que Esperanto fa grand propaganda por
obtener accesse al albergos por li juventú. Quam it acte pri un tre fort
e repandet activitá del yun migrantes, to vell certmen dar anc por nos
un grand camp de operation.

Sennaciulo. Oficiala organo de sennacieca asocio tutmonda. Paris. No.
426, 1935 (jaro 12).

Un libre recomandat in ti revúe es li Proletara Kantaro. 74 kantoj kun
muziknotoj el 22 lingvoj. SAT-eldono. fr. frc. 12. -- Pro quo noi ne
ancor possede un tal canzoniere? Esque Occidental es minu aplicabil a
poesie quam Esperanto? O esque manca li poetes?

Centerbladet (Jurnalo dil Centro). Organ för Centerpartiet i Oerebro.
annu 4, 1936. Nr. 1 & 3. Publica anc articules in Ido. malgré li bell
tendentie pacifist yo deve constatar que in su mode de pensar pri
problemas politic e economic,, li revúe es sat antiquat. Advere *un*
articul in No. 1 es tre interessant e tot li contrari de reactionari. It
es mem plu revolutionant e progressivist quam Occidental self, e scrit
de un ductent idist, sr. S. Quarfood, qui traducte ad Ido un bellissim
poema francés de Irma Schweitzer in Metz: «Apötre de la Paix, Bertha de
Suttner». Il adjunte su teorie «Pri la tradukuro». Il afirma que
existe un fundamental diferentie inter prosa e poesie. Secun il, li
prosa deve esser tam simplic, que anc li non-erudit posse comprender it;
ma li poesie es un artificial producte «da e por certena grupo di
stil-eruditi». Li traduction de un tal deve esser tam equivalent quam
possibil al originale. To ne es possibil con li usual regulari formes
del lingue (Ido!); pro to Q. introducte «novajo, per qui sola la texto
esas aceptinde tradukebla, ed ol mustas tradukesar, nam lingue international qua mustus
omisar la bela trezori dil artala literaturo vere esus nur ul Basic e ne
digna al mondo.» Malgre que Ido, pro su stereotipic desinenties, have
solmen poc rimes, e malgré su propri aversion pri rimes, Q. rima su
verses secun li modelle del original: a-b-b-a. Solmen li ritme es
changeat: Irma Schweitzer have Alexandrines (6 pedes iambic), e Q.
prefere «la ritmo plu ferma segun la modelo di ed Latina ed Germana
lingui» e scri in verses de 4 pedes.

Il procede alor a defender su «novaji»: vens vice di vu, sangianta
vice sangifanta. Il regarda to quam «avantajo kompare ad Esperanto» que
«ni havas ed logikoza, afixala derivo ed direta». To es certmen un
novitá, e li témpore, u li lingue devet esser purmen e strictmen
*logic*, ne es tre remoet. Vuns admemora nos pri vusen de Novial
(Jespersen); ma es mult min defensibil. Vusen coresponde al usa de cert
lingues, ma vuns absolutmen ne. Plu bass in su articul il usa «quans» vice
di «qua; it es ver, to posse aparer un poc simil ad anglés «who, whose»,
solmen it devet es quasn (D wessen), o quas (E whose). Un altri
interessant parol es svebas per quel il traducte F. «elle plane…»
(Occidental: planear), e il adjunte «komprenende glitflugas o flotacas
esus ridiginta». Certmen; e noi posse completar ti tre just
observation: un lingue in quel li regulari formes deve esser evitat pro
lor ridiculositá, es self quam totalitá un cose risibil.

Li sam revúe, Nr. 4. Quam li precedent numerós, it contene parte de
Radikaro Odi-Ido, de Marcel Pesch. In li ultim págine noi trova un
humoristic contribution «Konfundo» mocant Esperanto, traductet ex
Cosmoglotta 1933, p. 73. Un altri contribution interessant nos es un
lettre de P. Ahlberg a sr. A.F. Beauchemin, scrit in Novial. It monstra
que Ido fa cert larg concessiones a Novial, talmen aproximante se a ti
plu progressiv idioma. Sr. Ahlberg saluta ti tendentie de convergentie
del du movementes.

Informoj de Esperanto-Asocio de Estonia. Tallinn. Nr. 170/71,
aprilo-majo 1936, tracta del Altri látere del translocation de UEA a
London. Li chef-articul monstra que un tal translocation es contrari al
statutes, e sercha monstrar motives por un tal procedura
contra-statutari del central comité. Li autor ne crede que li indicat
plu modic expenses in Anglia posse esser li ver motive, proque il labora
sub li error que in London li vive es plu custosi. Il confesse ne saver
li ver motive de ti grav, in parte arbitrari decision de UEA.

// XXX NOTE: li marca original de págine -36- esset in li sequent
// paragraf:

Dansk Esperanto-blad. 8. aargang, 1936. Nr. 3, marte. contene prospectes
pri grand curses de Esperanto in Dania, secun li Che- method, to es sin
libre. Li numeró monstra bell images del «internationale Højskole i
Helsingør», it es un grand contraste con nor
universitás, nam it ne es constructet quam grand caserne, ma in li stil
de villa, talmen adaptant se al paisage, e efectent atractiv vice
repugnant.

Verda Revuo. Wien. 2a.jaro, 1936. Nro. 3, marto. Anc ti revúe es bell
ilustrat. It contene, ultra altri, un articul ilustrat pri «Ex
libris», de Egon Sokele. Un anuncie refere a un articul in li precedent
numeró, pri li libre (scrit in german): Kampf um die Weltmacht Oel, de
Zischka. Ci nu es anunciat que ti libre va aparir in Esperanto. Noi regreta
ti ínutil expense de energie, pro que ti libre es in grand parte un
plagiat sur li ovre de Traven: Die weisse Rose (Li Rosa Blanc), quel es
li nómine de un indian habitation in Mexico, quel deveni destructet pro
li interesses del explotatores del petroleo. Esque it ne vell forsan
esser plu interessant crear un Occidental version de ti o altri libre de
Traven?

In «Svenska Esperanto Tidningen, La Espero», jan. 1936 li secr. del
Sved Esperanto-Fed. scri li sequent:

// XXX TODO: Confirmar ca li duesim paragraf anc apartene al cite:
// XXX TODO: Confirmar «regie» in fine del duesim paragraf:

____
… ma si noi in Svedia tam quam in
li altri scandinavic landes e in Anglia e Francia have satisfant o mem
tre bon resultates, existe tamen altri important institutiones, pri
queles li cronica raconta poc o nullcos. Regretabilmen noi deve contar
inter tis anc Universala Esperanto Asocio, e si on vole esser tam
sarcastic quam li redactor de Heroldo, on di que UEA in 1935 ha emisset
2 comunicationes al publica, de queles li un comunica que li director de
UEA pro crula ha devenit ínvalid por labore durant un suficent long
periode, li altri raporta que li dit director ha recivet un oficial
honoration de Liechtenstein. …

Li present annu «provatori» ha monstrat que UEA ne ha cuidat li
international directorie al satisfaction de nequi. Solmen un tal cose
que li «jar-libro» de UEA, quel in 1935 esset intentet quam suplement
al precedent jar-libro, ne ha aparit plu bentost quam in fine de
decembre (!), es suficent por motivar un change del regie.
____

// Brachilogie por quotidian coses {{{2
=== Brachilogie por quotidian coses

Por li practic usage del mundlingue noi besona mult vocabules, e sovent
on sercha in van un bon curt vocabul por un cose usat in li quotidian
vive. In mani casus li trovat vocabul es tro long e composit. Li
comercie, li tecnica e li quotidian vive besona concis e pregnant
vocabules por li coses frequentmen usat. Paroles quam auto, radio etc.
demonstra to.

Vi quelc exemples.

Li electric ampulles es usat del tot munde, e tre frequentmen. Malicios
homes asserte que li industrie del electric ampulles con intention evita
utilisar inventiones alongant li persistentie del electric ampulles. Yo
ne save esque to es ver o un calumnie; ma it es cert que li publica es
fortiat tre frequentmen comprar nov electric ampulles. Do, un cose tre
frequent con un nómin tre complicat. Bon ocasion practicar li
brachilogie. Si on vell accepter simplicmen «ampulle», to vell efecter
confusion con ampulles por altri (p.ex. medicinal) scopes. Pro to yo ha
inventet li form elampull; to contene: electric (abreviat), lamp e
ampulle. Ma yo ne es cert esset applaudit pro ti invention, e yo
submisse it a omni critica.

Un altri exemple: mult homes fuma cigarettes, e por incendiar les, ili
besona mult inflammettes. It vell esser plu comod e concis, dir solmen
cigrettes o cigettes o mem ciettes, e inflettes o mem flettes. On ne mey
objecter que li cigarette es li diminutiv del cigare; in veritá it es un
totalmen altri cose, e on ne tucha li dignitá del cigare nominant su
demí-sestra: ciette.

Vice rasa-lámine (lámine por rasar) yo proposi rasette; vice sapon por
rasar: rasapon.

Vice fontan-pen simplicmen: pen. Esque it es tro audaci asserter que in
nor témpore li pen (fontan-pen) es ja plu usat quam li primitiv
porta-plum?

[.author]
Dr. Peipers, Köln.

// Sono-discos in Occidental {{{2
=== Sono-discos in Occidental

Por quel scope noi deve far fabricar tales?

// XXX NOTE: li marca original de págine -37- esset in listun 2:

1. por haver un surogate por un congresse, por posser presentar su
   voce al lontan coidealistes, queles noi ne posse vider jamá, e cui
   foto-portretes ne da nos un suficent impression de ili.

2. por far un sistematic comparation del pronunciation de Occidental.
   To va esser tre important; adplu li possibilitá de un precis studie
   va esser mult plu bon quam ye ocasion de un congresse; on ya posse
   far repetir li reproduction tam sovent quam on besona! Li textu
   deve esser composit specialmen por ti scope, e coidealistes,
   parlante Occidental perfectmen, ex omni lingue-regiones, vell dever
   parlar li sam textu. Ja nu in omni grand cités existe atelieres por
   tal sono-discos.

3. por scopes de propaganda. Evidentmen por ti ultim scope li textu
   deve esser composit altrimen quam por li unesim du scopes. On deve
   considerar que li escutantes save presc nullcos pri li problema de
   mundlingue e su historie, e on deve considerar ad-plu que li
   interesse del publica generalmen es minimal. Do on deve tractar un
   tema de general e actual interesse e prender exclusivmen paroles
   generalmen conosset, precipue ex li dominia del modern tecnica
   (radio, auto, aviation etc.) queles have un grandissim
   internationalitá. Ma mem to ne vell suficer por mantener li
   interesse; it va esser necessi far *printar li sam textu*, por que
   li escutantes posse comparar li printat textu con li audit. It
   comprende se que on deve adjunter a ti folie quelc indicationes pri
   litteratura, precipue li adresse del Institute Occidental; omni
   coidealiste quel compra tal sono-discos, deve haver un stock de ti
   folies por dar les a ti persones queles il desira interessar per li
   disco.

[.author]
Dr. Peipers, Köln.

// Nov Corespondentes {{{2
=== Nov Corespondentes

Un esperantist scrit nos in esperanto desirant reciver li necessi
manuales de studie. Pos quelc témpor noi recivet li sequent lineas in
Occidental (25.V.36):

____
Quam nov occidentalist, yo saluta vos sincerimen pro li devoet efortie
quel vu dona por Occidental.

Mi unesim impressiones pro Occidental ne posse esser melior.

[.author]
R{dot} de B. e M. in P. (Portugal)
____

Un ancian esperantista scri nos in frances (2.VI.36):

____
Yo permisse me informar vos que solmen desde du dies yo conosset li nov
lingue Occidental e pro que yo trova it harmoniosi e facil a aprender,
yo peti vos inviar me un curs gratuit.

Yo constatat con tre grand plesura har comprendet li lit prospecte scrit
in Occidental e pro que yo conosse angles, german, hispan, rumanian,
grec, yo espera aprender in poc témpor ti charmant lingue.

Yo conosse anc Esperanto, ma -- pos har aprendet it completmen -- yo ha
abandonat it totalmen pro que yo ne posset acustomar me con li formation
del frases. Yo ha trovat fals dir: «kun vangoj, mal-sekaj de ploroj» o
ancor «la juna, la maljuna» e tant mult altri similes.

Yo crede que Occidental va esser aconosset quam lingue obligatori in
omni scoles, pro que essent facil, it va esser preferet e li max
expandet, tam plu que it va dar a chascun li possibilitá esser
comprendet in omni landes…

[.author]
Sra L. Marcovici, C. (Rumania).
____

// 1936 societé de garantes 1936 {{{2
=== 1936 societé de garantes 1936

[grid=none]
|===
 | 23{dot} Sr. E. de Wahl, TALLINN (Esthonie)  35,36   >|  Fr. 20.—
 | 24{dot} Sr. H.D. Akerman, LONDON (Anglia)   37,38   >|  Fr. 20.—
>| Raporte del precedent liste                         >| Fr. 340.—
>| Summa                                               >| Fr. 380.—
|===

Sincer mersís!

// Corespondentie {{{2
=== Corespondentie

Sr. E. Pigal (Wien) scri nos:

Pro superocupation, yo deve refusar omni corespondentie e labores por
Occidental, queles yo ne inicia por execution per me ma queles altri
persones proposi me. Solmen li responses al circulares del Senate e del
Academie es li unic labores e corespondenties de iniciative altri quam
mi, quel yo posse executer.

Sr. de Wahl scri nos pri li statistica publicat in nr. 6 de Cosmoglotta-Informationes:

Existe 4 publicationes pri stenografie vice 2: (1) Den Outer, (2) Pigal,
(3) Creux, (4) Mass. -- In Estonia: 11 publicationes vice 9.

KOSMOGLOTT. Noi anunciat que it esset completmen exhaustet. Sr. de Wahl
comunica nos que resta ancor un cert númere de divers cadernes al
sequent precies: Singul caderne. SFr. 0,70; 5 divers: SFr. 1.20; 10
divers Fr. 2.—

ALTRI INFORMATIONES ne posse trovar spacie in ti numeró!

// XXX NOTE: ci esset li marca original de págine -38-

// Cosmoglotta A 110 (1936-09/10) {{{1
== Cosmoglotta A 110 (1936-09/10)

COSMOGLOTTA, sept.-oct. (Annu XV.) No 5 (110)

Con suplement trimestral «INFORMATIONES»

ifdef::original-tocs[]

// Contene: {{{2
=== Contene:

// XXX TODO: Li complet titul del articulo ante Cronica es
// «Li experienties de un firma usant Occidental». Altri titules ci es íncomplet.
// «Medicina» contene pluri articules.

- MEDICINA. Li tuberculose.
- Auguste Forel.
- Vocabularium medical.
- Experientie de un firma.
- Cronica.

endif::original-tocs[]

Por li abonnates adult, un suplement de quar págines es junt a ti-ci
numeró.

// Li tuberculose es victet! {{{2
=== Li tuberculose es victet!

____
Yo autorisa vos con plesura publicar li traduction de mi articul «Li
tuberculose es victet» in li lingue auxiliari «Occidental».

Yo desira que it mey interessar vor numerosi letores e yo mersia vos
talmen auxiliar me ar conosser un important decovrition.

[.author]
Prof. Dr. G. Eisenmenger.
____

Un grand decovrition ha esset fat ante quelc annus, ti del function
colloigenic del milz (F. rate, A. spleen); un metode ha esset creat [e
ha dat strax excellent resultates in li lucte contra li tuberculose,
to es li opotherapie splenic. Nu noi mey
proclamar, sin time esser dementit: un grand
victorie es desde hodie aquisitet, li tuberculose es
victet.

Li extractes splenic actual

Li metode opotherapic footnote:[Metode terapeutic in quel on utilisa
li sucs extraet de divers organes animalic por combatter li fenomenes
debit al absentie, al alteration o al ínsuficentie del corespondent
organes del hom.], basat sur li remarcabil reserches del Dr. J.
C{dot} Bayle (Francia) sembla plen de promesses. Desde li conossentie in
1906, per li medicos, del role protector del milz e del action del
opotherapie splenic sur li defense general del organisme, mult
serchatores sequet li via apertet per li Dr. J. C. Bayle. Pluri ha
efectet extractes de milz e ha mem provat extraer, ex li textura
splenic, pluri productes plu o minu definit (lipides, lipoides) quel
alontana se del textura vivent. Con tal preparationes, li resultates ne
ha posset satisfar li esperas.

Desde li comense, li ínfatigabil serchator Dr. J. C. Bayle ha
utilisat extractes total, to es tis quel aproxima se max mult del organ
self. Il ha fat les profitar de omni ver progresses quel ha manifestat
se in li preparation del productes organic e
omni ti modificationes ha esset apportat pos
multiplic provas. Li max important ha esset li
stabilisation del glandules secun li metode
quel sr. M. J. Pellerin ha comunicat ye circa
1930 al Academie de medicina de Francia: it consiste in
fixar li activitá del principies glandulari
strax pos extraction del organe che li
animale mortat. Li principies activ ne plu altera se pos ti
operation e li extractes liquid provenient de
glandules talmen tractat conserva presc
índefinitmen lor proprietás.

// XXX NOTE: ci esset li marca original de págine -65-

It resultat un augmentation del activitá del extractes usat e li
possibilitá substituer al injection intra-musculari li administration
per via boccal, sempre plu appreciat del malades. Un grand númere de
malades es actualmen tractat sin recurrer al injectiones quam on fat
ancor ante
quelc annus.

Statistica e casus sequet. -- Li resultates obtenet con li extractes de
Dr. J. C. Bayle (extractes total stabilisat) es vermen impressionant;
ili revela un percentage de resanationes absolutmen ínconosset til
hodie. Ma con li ínpartialitá de su tre scientific spiritu, li autor del
metode fa remarcar, que it es desfacil fider se pri un brutal
statistica e que it convene far li parte del
hasard -- pro que li resultates changea secun li gravitá del casus
tractat -- e que it es preferibil serchar quo ha
esset realisat per un serie de malades de
quel li observation ha esset persequet.

In li diferent publicationes relatent li resultates del metode del Dr.
J{dot} C. Bayle, on remarca li sequent series:

1. Serie de 25 casus de grav tuberculose pulmonari. Malades judicat
   desesperat. Medication efectuat in un servicie del hospitales de
   Paris. 11 ameliorationes e 10 resanationes definitiv (Vider Revue
   de la Tuberculose).

2. Serie de 20 casus de tuberculose ossosi o articulari. Malades con
   fistules ínexhaustibil e considerat pos provas de omni altri
   medicationes, quam íncurabil. Dr. Fliegel de Vienna (Austria) ha
   obtenet 18 successes.

3. Un serie de 108 casus representant li medie de gravitá quel un
   specialist incontra generalmen. Dr. Sabbagha, de Beyrut, ha recivet
   108 successes.

Li studie de simil series de quel omni malades ha esset controlat es plu
provant quam omni statistica general.

Quant egal es li gradu de gravitá e li form del maladie, on posse dir
que li tuberculose es curat del extractes splenic e que li percentage
de
resanation oscilla inter 80 e 100%.

On trova in li diferent publicationes francés e extran e anc in
li communicationes al societés scientific, radiografies monstrant
clarmen li cicatrisation del lesiones per li opoterapie splenic. It es
images impressionant pro li extrem gravitá del casus curat e del témpor
tre curt quel ha suficet por obtener li
resultate.

// XXX NOTE: li marca original de págine -66- esset in li sequent
// paragraf:

Difuson del metode. Hodie li metode de J. C, Bayle es mundal. Coronat in
1931 per li Academie de medicina de Paris, it es singul die usat per
ínnumerabil medicos anglés, german, italian, hispan, american, ruman,
tchecoslovakian, yugoslavian, slav, russian, chinés, etc. In Francia li
medicos ne plu ignora ti metode quel assecura
li resanation e ili ne plu deve pretexter attende por far se un opinion;
numerosi sanatoriums francès usa it por li max grand bene de lor
malades.

In Italia excellent resultates ha esset communicat per Piazza al Societé
de Palermo o publicat in li Gazetta medical de Napoli (de Russo) e li
Gazetta delli Ospitali e delle Cliniche (de Giovanni de Santis). Sam
successes in Germania (labores de Loefler, Fliegel, Hutten, Leitner,
etc.), in Hispania (labores de Dellisio), in USA, etc.

Li opoterapie splenic e li altri maladies. -- Al fecund metodes del
vaccinoterapie e del seroterapie queles ha completmen renovat li
scientie medical, it es necessi adjunter li opoterapie quel, judiciosmen
usat, fa previder nov decovritiones.

Tande Lemonski e Provotelle (1923) ha usat con success ti curation in li
paludisme; Mayr, Moncorps e Schmits (1927) ha obtenet favorabil
resultates in li eosinophilie; Nipperdey usa it (1928) in li
hyperglobulie e Birke in li dermatoses. Plu recentmen successes ha esset
obtenet in li cancer (Burghardt), in alcun eczemas (Pasteur,
Vallery-Radot) e che glicosuricos (Noel Fissinger).

In ti lucta long e penibil contra li maladie e li morte, mult
medicamentes ha esset proposit. Forsan ili es ancor usat per quelc
atardates quel li ínsuccesses ne ha descorageat. In plu on deve far
atenter li publica contra li charlatanes: li malades tuberculosi ha
esset e es ancor li max mult explotat.

In resuma, li tuberculose ha cedet avan li metode opoterapic e it es tam
bon por li tuberculose pulmonari quam por li tuberculose ossosi,
articulari, ganglionari. Existe partú milles de malades quel atente
lor resanation, families quel vide decader car entes e cede al
descoragiament quande li remedie existe quam it existe por li typhoide,
li diphterie, li rabie, li variole. Letores, auxilia li erudites luctar
contra li ignorantie e li rutine, fa conosser circum vos li nov
aquisitiones del scientie! Un malade ne plu es condamnat a morir pro li
ignorantie de su circumité!

[.author]
Dr. G. EISENMENGER, 34, rue La Fontaine, Paris, 16e. +
(Ex li «Journal des Instituteurs et des Institutrices», trad. F. L.)

// XXX TODO Confirmar li aspecte de li sequent micri sectiones, ca ili
// vell dever esser sub un comun titul, exemple "Curiositás":

// Opinion de un misantrop {{{2
=== Opinion de un misantrop

Mult homes senti se chocat per li teorie de
descendentie (Darwinism); ili have quasi li mentalitá de parvenús
hontant ye su parentité. In contra ili vell dever sentir se honorat per
li idé esser parent al animales, quel generalmen have un plu nobli
caractere quam li homes…

Per to yo ne vole subtener li Darwinisme; ma on ne deve combatter it
per ti ínnobli argument…

[.author]
Dr Peipers, Köln.

// XXX NOTE: ci esset li marca original de págine -67-

// Li utilitá del lácrimes {{{2
=== Li utilitá del lácrimes

Un doctor del hospital Sta Maria, de London, ha
just fat un interessant e curios decovrition. Secun su experienties, li
lácrimes ne es solmen benefant secun li moral vise-punctu, ma ili have
un fisic utilitá max important, nam ili contene un substantie nominat
lysozyme, quel posse mortar li microbies con un rapiditá extraordinari.
Un sol lácrime introductet in un provette plenat de microbies sufice por
destructer ínmediatmen omni ti dangerosi microbies. E li sam lácrime
posse dar li sam resultate ínfinitmen nam li lysozyme es un felici
substantie quel nequande perdi su fortie sanativ.

// Li durada del homan vive {{{2
=== Li durada del homan vive

It es índubitabil que li durada del homan vive
ha progressivmen alongat se in li tot munde. Talmen li medial vive in
Anglia, de 1838 a 1854, esset circa 41 annus. In li periode eant de 1910
a 1912, ti medial vive es circa 53 annus. In Svissia, u it esset, ante
100 annus, circa 41 annus, it devenit ante quelc annus circa 55 annus.
Li land u li medialitá del vive es li max long es Nov-Zelandia, con 59
annus, Svissia e Australia con 55 annus. Li land u li durada del vive es
li max curt es India, u li medialitá del vive ne supera 22 annus.

// Un old fratre {{{2
=== Un old fratre

Esque vu crede possibil que un hom posse haver un fratre
morit ante 150 annus? E tamen to esset constatat recentmen avan un
tribunale de London. Durant un afere de heredage, un del testimones
declarat al judicos:

-- Mi fratre ha morit ante 150 annus.

E pro que li judicos stupefat ne volet creder it, li mann explicat to
ci:

-- Mi patre ha maritat se ye li unesim vez quande il havet 19 annus e
pos un annu, il havet un filio quel morit poc témpor pos su nascentie.
Poy, pos mult annus, mi patre devenit vidui e remaritat se in li etá de
75 annus. Un secund filio nascet, quel esset yo. E yo have hodie 94
annus. Ples addir 94 a 56 (diferentie inter 75 e 19 annus) e vu va
trovar exactmen que mi fratre ha morit ante 150 annus.

// Transfusion {{{2
=== Transfusion

On pretende que li Scotes es reputat quam economic e mem
quam avari e pri to on raconta mult historiettes. Por exemple ti-ci:
Durant un grav e desfacil operation chirurgical, un Scot ofertat su
sangue por li transfusion. Li unesim vez, li malad, quel esset Anglés,
payat 50 pounds, li duesim vez 25 pounds, ma li triesim vez nequo plu.
-- Li scot sangue hat efectet!

// Un cura {{{2
=== Un cura

Un yun chambrera ea consultar li medico del quartere.

-- Doctor, ella dit, desde ott dies mi ocules es inflammat. Quo yo deve
far?

Li medico, pos har examinat la rapidmen:

-- Li male ne es grav: vor ocul besona solmen un poc reposa. Ples
abstener durant alcun dies regardar tra li fore del serrures.

// XXX NOTE: ci esset li marca original de págine -68-

// Li scientist Auguste Forel {{{2
=== Li scientist Auguste Forel

Li grand sviss scientist quel morit ante 5 annus nascet in 1848 in li
circumité de Morges proxim Lausanne. Su natal dom, nominat «La
Gracieuse» existe ancor hodie ye 200 m de mi hem.

Ja desde li etá de 6 annus, il comensat colectionar papiliones, aranés,
vespes e principalmen formicas. Ye 12 annus, il havet un caderne in quel
il notat seriosmen su observationes scientic. Tamen Auguste Forel,
infante debil e timid, ne esset un brilliant elev. Pri to yo posse
parlar, nam il studiat precismen in li licéo in quel yo doce hodie; pos
mult serchas, yo ha retrovat in li archives del direction del licéo li
presentie de Forel in 1863-1865.

Por devenir plu rapidmen índependent, il interprendet studies medical in
li universitá de Zurich apu su explorationes pri li formicas. Strax il
specialisa se in li anatomie del cerebre e in li psichiatrie. Ma il
consacra al insectes su tot líber témpor.

In 1871, il publica in Vienna (Austria) su unesim medical ovre e li
sequent annu, pos har obtenet su diploma de medico, il publica su grand
libre «Li formicas de Svissia» su ovre capital, pro quel il recivet un
premie de 800 frs del Academie del Scienties de Paris. Desde li
publication de ti libre e ancor hodie, Forel es considerat quam li max
grand scientist in li dominia del formicas.

In li etá de 31 annus Forel es nominat director del Asyl de Alienates
del canton Zurich. Durant 19 annus, il exercit un intensiv activitá por
cuidar su malades. Ta il posset constatar quant nociv es li alcohol por
li homanité e il devenit un apóstol del abstinentie. Per brochuras,
discurses e fundation de societés il interprendet un long e passionat
guerre por far regresser li alcoholisme ne solmen in Svissia, ma in mult
altri landes.

In 1887 Forel interessat se al hipnotisme, un yun scientie, tande ancor
contestat. Il devenit habil hipnotisator e il nequande cessat utilisar
li hipnose por auxiliar su malades, curar li levi mental maladies e
combatter li inclination al alcoholisme. In 1895, por reposar un poc, il
viagea in America, in li virginal forestes de Columbia.

Pos har logiat 8 annus in li village de Chigny sur Morges, li grand
abstinent Forel ne time comprar un proprieté in li centre de un del max
important vin-regiones de Svissia, in Yvorne. Il exraffa li
vinieras, ye li indignation del habitantes, installa in li loc un bell
jardin plenat de flores, de fructes e
legumes, e nomina su dom «La Fourmilière» (= li
Formiciera).

In ti patriarcal hem passat mult e mult conosset e celebri persones de
omni landes. In 1912, Forel preparat se ear in Abissinia ma subitmen li
paralise atacat su dextri manu e li centres del linguage. Il devet
reaprender scrir per li levul manu e renunciar discurser.

// XXX NOTE: ci esset li marca original de págine -69-

Pos li guerre, Forel scrit ancor quin livres pri «Le monde social des
fourmis» (= Li social munde del formicas). Ma bentost su vision devenit
debil. Con dolore il renunciat studiar plu long su car insectes e vendit
su imensi colectiones, ovre de su tot vive, al Museo de Scienties de
Genève.

Malgré un íncessant labor, Forel morit tre old e in plen usa de su
intelectual facultás. Su publicationes preterpassa li imagination per
lor númer e lor diversitá. Il composit presc un biblioteca pri omni
species de objectes, principalmen social. Su ovre max conosset es li
grand «Sexual question» quel ha esset traductet in mult lingues.

In fine yo vole citar du observationes de Forel extraet ex su libre
pri li formicas:

Un formica ha cadet sur li bord del via. Un altri aproxima se, caressa
it per su antennes, da a it levi colpes sur li cap. Si li malad, tro
debil, ne responde a ti manifestationes de simpatie, it efortia relevar
su cap, trovar li bocca por versar in it un
poc de miel: absolutmen quam un soldat serchant far trincar su vulnerat
camarad.

Altri observation: Un formica del forest chassant un poc lontan del
formiciera, trova un eruca e prova fortrenar it. Li desirat victime
resiste; quo va far li formica? It reveni al nest con grand hasta,
halta un altri formica, frotta vividmen li antennes, passa a un duesim,
poy un triesim e repeti su action. E vi, ti formicas, docil ye li
apelle, interrupte lor labor por ear auxiliar lor sestra. Pos du
minutes, on constata con plesura que omni quar es atelat al eruca;
sovent ili es mem plu numerosi quande un de ili have li idé petir
auxilie de altri formicas durant lor marcha.   R. Bg.

(Image: Li portu de Morges (Svissia), che li lago Leman. Morges es li
natal cité de Auguste Forel.)

// XXX NOTE: ci esset li marca original de págine -70-

// Vocabularium international del centres de interesse {{{2
=== Vocabularium international del centres de interesse

// Medicina {{{3
==== Medicina

SANITA, MALADIES, MEDICINA. -- Nomines: bon-stand, ben-essere,
bon-essere, -- constitution, complexion, temperament, hygiene, patient,
malad, mal-essere, incommoditá, in-valid-itá, impotent-ie, simptoma,
langu-ore, fatiga, dolore, sufri-ent-ie, convalescentie,
re-convalescentie, re-san-ation, statu
del sanitá, stand, -- propagation del maladies, reproduction,
multiplication, progeneration, transmission. -- Medico, medic-in-a,
doctor, doctor-essa, assistent, chirurg, chirurg-ie, special-ist,
ocul-ist, dent-ist, homeopat, homeopat-ie, acuch-era, massero. --
Hospital, clinica. -- Interno, maladero. diaconessa, infirm-ero,
infirm-era, dissect-ion, laborator-ia, farmac-ia, farmac-ist,
farmaco-logie, officina, apoteca, medic-astro, charlatan, -erie, -ism.
-- Cura de malades, diete. -- Scalpel, fibul, fistul. -- Toxic,
venen. -- Visit, consultation, diagnostica. autopsie, obduction,
auscultation. -- Cura, curation, cuida, quarantena, diete, regime,
protese. formul, remedie, remedie universal, panacé, medicament,
honorarie, drogue, drogu-ist, dose.

Adjectives: medical, medic-in-al, chirurg-ic, malad, infirm, caduc,
fragil, debil, integri, in bon statu, san e salv, salut-ari, salubri,
in-fortiant, cordial, cardiac, malad-iv, caduc, hygienic, purulent,
nause-os, nause-ativ. excoriat, caustic, pall-id, clorotic, anemic,
convuls-iv, spasma-tic, anti-spasma-tic, charlatan-esc. -- inflat,
tumid, tumoros, -- sanguin, bilios, flegma-tic, melancolic, dolor-os,
mor-os Verbes: dis-sect-er, scalpar, medic-ar, remedi-ar, san-ar,
palli-ar, consultar, auscultar, curar, dosar, ad-fibular, percusser,
sondar, examinar, -- agonisar, delirar,
frenesar, -- languir -- infecter, im-pest-ar, -- inflar se, tumer,
crescer, -- secreer, -- forbrular, cicatrisar, cauterisar, -- luxar,
dislocar, -- amputar, -- anestesiar, narcotisar, sufocar, asfixiar,
strangular, injecter, in-spruzz-ar, in-vigor-ar, -- reconvalescer,
re-sanar se, infuser, sur-versar.

DEFECTES CORPORAL -- diform-itá, in-firm-iti, in-valid-itá, manca,
defecte, surd, surd-itá, mut, mut-itá, surd-mut, balbutiar,
balbutiation, calv, calvitá, struma, struma-t-ic, boss, boss-ut,
un-brass-on, claudication, claudicant, infirm, mutilat, mutilation,
lignin gamb, sin-gamb-ic, cruc, cruc-ard.

DIGESTION. -- Nomines: digest, dyspepsie, indisposition, gastrite,
diarré, colica, colerine, dysenterie, appendicite, constipation,
hemorroides, nausea, ventri-dolore, pyrose, icter, bili-ari petre,
nefrit, verm solitarie

Adj.: digest-iv, vomi-t-iv, nausea-t-iv, nefrit-ic.

Verbes: digest-er, constipar, vomi-r, nausear.

NERVOS MALADIES. -- Nomines: nerve, cap-dolor, indisposition,
neuralgie, influenza, nervos crise, debil-esse, evanesce-ment,
evanescent-ie, syncop, aturdiment, vertige, in-sol-ation, in-somnie,
cochemar, somnambul, somnambul-ism, catalepsie, hysterie, contraction,
crispation, crampe, dansa de St Vitt, astma, convuls-ion, spasma, hicca,
epilepsie, tetanos, hydrofobie, rabie de can, meningite, paralysie,
apoplexie, delirie, frenesie, hallucination, neurastenie, neurose,
neurite, neurologie, hypocondrie, hypnose,
-- fantom, fantasm, spirit, -- foll-ie, foll-o, foll-a, manie, mamac,
alienate, alienation, epilepsie, dement, dement-ie, dement-at, insensat,
alienitá, somnambul.

Adj.: debil, nervos, cataleptic, hyster-ic. convuls-iv, spasma-t-ic,
epileptic, paralytic, apoplectic, -- folli, frenesi, alienat,
hypocondric, hypnotic, lunatic.

Verbes: evanescer, syncopar, perdir conossentie, aturdir se,
invertige-ar, in-rigid-ar, in-letargi-ar, contract-er, hiccar,
convuls-er, halucinar, deliriar, frenesiar, alienar, dement-ars
insens-ar.

// XXX NOTE: li marca original de págine -71- esset in li sequent
// paragraf:

MALADIES DEL PELLE -- Nomines: irritationa, prurit, bruiatura,
ampull,
inflatura, chancre, tumore, inflation, tuber, ex-crescent-ie, arthrite,
chiragra, podagra,
veruc, ganglion. call, callositá, inflammation, pustul, fistul,
eruption, roseola, eczerna, exantema, erysipel, herpes, dartre, scabie,
lepra, abscess, purulentie, cicatre, papul, pustul, furuncul, carbuncul,
ulcere, pus, suppuration, corruption, putri-tura, gangren, gangren
senil, urticarie, variol, verol volant, scarlatite, febre
scarlatin. Verbes: pruritar, picar, bruler, inflar, tumer, inflammar,
suppurar.

AFRIGIDATION. --
Nómines: reuma, catarr, nas-catarr, bronchial catarr, coryza, frisson,
sternuta-ment, in-rauca-ment. grippe, influenza, cocluch, opress-ion,
suffoca-tion, extintion de voce, astma, laryngite, faryngite, bronchite,
angina, crupp, difterite, pneumonite, pleurite, pericardite,
pleurospasm, pleuresie, curvatura, tordet-coil, lumbago, dolor de coste,
reumatisme, isciatic dolore, artrit.

Verbes: haver li frisson, frisson-ar, sternutar, in-rauc-ar, opress-er,
suffocar.

VÚLNERES -- Nomines: contusion, pica-tura, mors-ura, cupa-tura,
inasura, intaliatura, taliada, scrapa-tura, scrapa-tion, cicatre,
fractura, luxation, torsion, tors-ura, gela-tura, frigor-vulner,
fistul.

Adj.: vulnerabil, in-vulnera-bil, vulner-os.

Verbes: scrapar, cupar, mord-er, contuser, picar, incis-er, cicatrisar,
fract-er, luxar, tord-er, vulnerar, leder, amputar, de-cupar, ab-cis-er,
contus-er, aplastar.

MALADIES DIVERS E CONTAGIOS. -- Nomines: contagion, infection,
epidemie, miasm (microb, bacille), tuberculose, ftisie, pulmonal anemie,
cholera, peste, tumore pestilential, epizootie, beriberi, maladie
somnial, trypano-somie. varice, tubercul, sangue-coagulate,
scroful, aneunsm, nase-sanguation, hemorragie, scorbut, hydropsie,
cancer, diabete, febre, access.

Adj.: contagios, infectios, infect-iv, epidemic, scroful-osi,
cancer-os, febr-osi.

Verbes: infect-er. contagion-ar.

OCULIST. -- Ocul, cieco. ciec-itá, un-ocul, presbyt, presbyt-ie, myop,
myop-ie, strab, strab-ism, eclampsis (ocul-scintillation), ocul-are,
ocul-vitre, lorniette, monocul, binocul, camp visual, spacie visibil,
ocul-maladie, debilitá del vise, oftalmoscop, oftalmie, ocul-cave,
órbit, aqua oftalmic, collyrio, cataract, amaurose, trachoma, ocu-glob,
palpebre, iris, brov, cilie, ocul-sebe.

DENTIST. -- Nomines: mach-uore, bocca. mastication, dentatura. dent
(incis-iv, cis-ori, mol-ari, can-in), email, ivor, radic, alveol,
gengiv, labie, nerv, nucleo, coll, pudre dentifrict, brosse. -- plombe,
extirpation, dentification, aurification, plombation.

Adis: cav. defectet, dent-al. dent-ari, e-dent-at.

Verbes: Li dentes posse: machar, masticar, mord-er, rod-er,
mord-illar, ciser, grinsar. -- Li dentist posse: plombar, extraer.
extirpar, aurificar. -- Dentar.

FARMACIE. -- Nomines: apoteca, apotec-ario, farmac-ist, drogue,
drogu-erie, farmacie, preservative, vacc-in. vacc-in-ation, serum,
vomi-tive, purgation, laxation, depravation, anestesie, cloroform, eter,
laudanum, cocaine, morfie, antidote, antitoxine. -- potion, elixir,
decoction, infusion, pillul, pastille, globul, electuario, --
fumication, inhalation, friction, massage, cintura hygienic, -- banye,
duche, hydroterapie, termal aqua -- balsam, unguente, pomade, cosmetic,
vaseline, glycerine, talc, piastre, plastre de sinap, cataplasma,
clistere, compresse, scarificator, des-sanguada, sanguisuca, cauter,
cauter-isation, band-age, charpie,
ligatura, -- operation, amputation,
lansette, scalpel, -- port-uore, marchette, march-uore,
stelt.

Adj.: purga-tiv, laxa-tiv, sudorific, stomac-al, pector-al, tonic,
depurativ, mollativ, narcotic, anestesic, vestcatoric.

Verbes: vacc-in-ar, inocular, purgar, laxar, depurar, calmar,
anestesiar, infuser, in-halar, friction-ar, massage-ar, bany-ar, duchar,
des-sangu-ar, cauter-isar, operar, amputar.

// XXX NOTE: ci esset li marca original de págine -72-

// Li experienties de un firma usant Occidental {{{2
=== Li experienties de un firma usant Occidental

Li sequent lineas es extraet de un discurs, fat in julí 1936 in un
reunion de ingenieros in Wien, de Sr. ingeniero Hans Hoerbiger,
director del grand
firma austrian Hoerbiger. Pro manca de plazza noi posse citar solmen
quelc passages de ti discurs quel li autor self traductet in Occidental e
quel esperabil men il va un vez publicar completmen (Noi fa memorar que
li Institute Hoerbiger sempre coresponde con extrania per Occidental e mem
publica resumates in Occidental de su Revúe scientific):

Dr. L. Zamenhof, li creator de Esperanto, esset medico, vivet e actet in
Warshaw, e esset judeo. Secun su propri declaration il hat originalmen
creat su Esperanto por su alor tre opresset conreligionarios e
conrassanos, por conformar a un tal beson de ili, quel, disperset tra li
tot munde in omni gradus del intellectual diversitá, esset sin un ligant
unitá-lingue. Si on in ultra considera, que il publicat su lingue ja in
su 28. annu de vive, in li annu 1887, certmen resulta ex to, que il ne
dat se mult témpor por experimentation e adaptation. In ti témpore il
apen havet li possibilitá respectar besones del lontan futur.

Posset venir in consideration solmen un plan-lingue, quel max complese
al max modest intelectuel aperception-possentie in li max alontanat
exotic extrania in respect del max facil aprensibilitá. It es facil
vider, que un plan-lingue, quel nascet sub tal conditiones e in un tant
long passat témpor, posset esser soluet solmen in un form, quam it
existe in Esperanto…

Edgar de Wahl ne esset solmen un contemporan, ma anc un colaborator de
Zamenhof. Il es hodie probabilmen li max etós Esperantist ancor vivent.
Su multilateral erudition in li dominia del interlinguistica, e
specialmen su capabilitá laborar metodicmen, contribuet mult a to que il
con su Occidental creat un plan-lingue, quel satisfa in li max alt gradu
li modern e natural beson linguistic.

Ma laborar scientificmen significa considerar li respectiv labores de su
pre-pioneros. Inter tis ci it esset precipue li excellent labores del
austrian Julius Lott, queles, in li alternative de un compromiss o
un tot novi via lassat le decider por li
ultim.

Ja Lott hat ruptet con li principie que un plan-lingue desde comensa
devet esser creat por li tot munde considerante li max modest intelectu,
e pro to ha limitat su sistema al besones de un plu strett ma ductent
cultur-comunitá, ex quel il self hat nascet. Ma a Edgar de Wahl it esset
reservat resumar li renitentie del irregulari radicas in un formul de
derivation e constructer in ancor plu modern maniere li principial idé
de Lott.

Talmen E. de Wahl havet in Zamenhof un exemple por omnicos, quo in un
modern plan-lingue devet esser evitat, in Lott un tal por

// XXX NOTE: ci esset li marca original de págine -73-

to, quo devet esser aspirat. A to accedet ancor su talent por
scientific metodes de Labor e su interlinguistic
experientie.

…Li procedentie, quel hat ductet al structura de Occidental, do devet
percurrer li sequent etapes: unesimmen li international vocabularium ja
desde centenies existent e pos to til hodie permanentmen amplificat
devet esser captet in su scrition, nam solmen in su scrition, e nequande
in su pronunciation it posse esser captet internationalmen uniform.
Duesimmen it deve esser examinat pri su lingual construction, por
constatar, quel culturlingues ha principalmen participat a su
constitution, e in quel maniere. (Talmen on per exemple trovat, que li
Angleses furnit max sovent li expressiones ex li dominias del sport e
del aviation; li Germanos in contra furnit li expressiones ex li
filosophie e tecnica. A Italia noi debi li mund-paroles del commercial
vive e del arte, a Francia li expressiones del polit comunication, ec.).
Do ne li arbitrie o un polit geste esset guidant por li constitution de
ti international vocabularium, ma li ja traditionalmen sanctionat
existentie de un precipitate del labor-communitá del occidental cultura,
quel hat su orígen mult centennies passat.

Occidental totmen ne besona adherentes por posser intrar li circul del
immediatmen comprensibil mundlingues, quam monstra li practica del

Hoerbiger-lnstitut, nam li extran reciventes de lettres de ti institute
ne mem deve esser admemorat, que ti lettres es scrit in un «nov»
lingue. Ex li objectiv responses solmen rarmen es evident, que li
reciventes quelcvez anc questiona in quel lingue li lettre, quel ili sin
exception ha comprendet, ha esset scrit. Alqui mem divina, que on ha pro
politesse dat se li pena scrir in su lingue matrin sin excusar se, que
on mastrisa it solmen ínperfectmen. Ma ti success es atribuend solmen al
fact que Occidental, in favor del uniform internationalmen reconosset
scrition, hat renunciat al uniform regulation del internationalmen
divers fonetica. Ti renunciation, ti just distintion inter essential e
non-essential, esset possibil solmen a un linguistic creator, quel self
nascet ex ti cultur-circul, por quel il creat su lingue: ex li aric
cultur-circul del occident. Pro to il posset monstrar plu mult
comprension por li natural beson del aric occidente quam li creator de
Esperanto, quel naturalmen esset alontanat de ti
cultur-circul.

…Li spar-economialmen educat ingeniero tande va inviar li
printates de propaganda e merce-prospectes de su firma in du lingues:
su lingue
national e Occidental, e per to reducter un grand part del fixat capital a
plu productiv scopes. E to es plu valorós, quam far se salutar de alt
dignitás ye ocasion de international
congresses. Solmen por un exaltat moment, quel regretabilmen es
fugaci.

[.author]
Ing. Hans Hoerbiger, Wien.

// XXX NOTE: ci esset li marca original de págine -74-

// Cronica {{{2
=== Cronica

// Austria {{{3
==== Austria

Un nov brochura in Occidental aparit in Wien sub li titul
«Construction de un terminologic code». It es signat de nor altestimat
coidealist Karl Janotta, ancian chef del electrotechnic firma «Fröhlich
& Perthen» in Wien, e editet del Occidental. Club Progress. Precie: 1
repons-cupon. On posse obtener it che Ing. A. Reichert, Hebragasse
9/III/12, Wien IX. -- To es un anihilant critica de Esperanto,
presentat al Comité international de standardisation.

Ye li 26 juni. in Cafe Heimat, Sr. Janotta fat un discurs pri li
«Turmbau zu Babel und die Sprachenwirrung». Chascun mercurdí, in un
altri café, eveni conversationes e traductiones in Occidental, sub li duction
de Sr. Janotta. On save que Sr. Janotta es un del max ancian
interlinguistes, successivmen Volapükist, Esperantist, Idist e in fine
Occidentalist.

// Estonia {{{3
==== Estonia

Noi have li trist deve informar nor letores que pro un
recent cadida Sr. prof. E. de Wahl suffre in un epol, ne plu posse scrir
per machine e solmen tre poc per manu. Il peti nos informar su
corespondentes que ili ne mey atender response ye omni lor demandas. Li
medico declarat que li curation va esser long e dolorosi, e forsan va
restar por li ultim annus un cert ínvaliditá.

// Germania {{{3
==== Germania

Nor colaborator Sr. Dr Peipers, avocat in Köln, un del max
conosset pioneros del lingue international, festa just hodie, li 2
septembre 1936, su 60-esim annu. Nor gratulationes, e nor max calid
desires de felicitá.

Noi anc signala que Sr. de Wahl atinge ho-annu li etá de 69 (li 11
august) annus. In li proxim annu noi va posser festar su 70-esim
anniversarie.

// Russia {{{3
==== Russia

Nor corespondente de Russia sempre plendit que ili recivet
printates in Occidental solmen sporadicmen; desde pluri annus nor inviages
desaparit o revenit con li mention «interdit por intrada in USSR». In
ultim témpor noi finalmen decovrit que nequande Occidental esset interdit in
ti grand land; solmen quelc posteros esperantistic hat trovat ti truc
por impedir li difusion de nor lingue in Russia e talmen supresser un
concurrentie genant!!! Ma nor centrale strax protestat che li russ PTT
in Moscou; de su láter un de nor corepondentes de Odessa informat un
eminent jurnalist del «Pravda» pri ti strangi procede. Li resultate es
que nu nor printates ariva al destinatarios. -- Si denov nor abonnates
constata irregularitás in li demission, noi peti les strax informar nos,
indicante li loc de depart e de ariva del inviages.

// Svedia {{{3
==== Svedia

In su annual convenida de april 1936 in Stockholm, li Sved
Occidental Federation electet un nov comité. Presidente: Docente C. W. von
Sydow; vice-presidente: A. Haldin, apotecario, secretario-cassero: Y.
Sköld. Membres: Lector Sjöstedt e lector B. Blomé. Li presidente dat
quelc informationes pri su eforties producter un scientic litteratura in
Occidental. Bentost va esser pret li manuscrites. -- Un del unesim
propagatores de Occidental, apotecario Alb. Haldin, celebrat su 70 anniversarie
ye may. Nor gratulationes. -- Curses de Occidental quam antey esset directet
de cand. Segerstahl in li populari college de
Degersfors.

// Svissia {{{3
==== Svissia

Desde pluri annus on ne plu audit parlar pri li conosset
linguificator R. de Saussure in Bern quel ja parturit un bon dozen de
lingues mort-nascet, pri chascun de queles il declarat que it esset li
ultim e li definitiv (!). Li munde interlinguistic conosse ti manie e
subride dulcimen. Hodie St. de Saussure lansa Esperanto II quel es un
specie de Esperanto reformat, dedicat «al chala Esperantiston ey chala
interlingvanon.» Vi quelc exemples de ti project in quel li
Esperantistes va reconosser vocabules passabilmen mascat e defigurat,
frakciayn, didividayn, domew (= aldome!), zie, ziam, ziom, ziel, zial,
niam, nim-kolo. On va forsan acusar nos har prendet ti exemples in li
dialectes del negros del central Africa. Totalmen no. Ili trova se
omnes, con mult altres del sam specie, in li prospecte quel Sr. de
Saussure inviat nos in julí 1936, con ti avis que il «dedikos restanta
fortun (= forties, ne fortun! Sr. de S. hante exhaustet ti-ci per
projectes!) al la propagando de Esperanto-ll!»

Til hodie li blancos ha evangelisat li negros, imposiente lor lingues
europan. Felicimen li revancha ne va tardar!

// XXX NOTE: ci esset li marca original de págine -75-

Benque il proclama que «Esperanto II estas nunke preta por la jenerala
uzado» Sr. de S. ne sembla har studiat seriosmen su projecte. Por
exemple, il adopte li sufixe -or por li «titul de action» e il indica
strax un exemple: redakt-oro. Tre bon! ma tande in Esperanto II, administri
va dar administr-oro, awdi va dar awd-oro (vice auditor), conservi va
dar conservoro, etc., etc. Ci, un sol remedie es possibil, it es li
regul quel de Wahl ha adoptet in Occidental por li deverbal derivation e quel
sol permisse retrovar li paroles international. Ma desde quande Sr. de
S{dot} prende su vocabules che li Nyam-Nyams del Congo. poc importa a il li
internationalitá.

Che li Esperantistes eveni un grav querelle. Li no de may de «Esperanto»
li organ central del Universala Esperanto Asocio exposi li tot afere:
li potent UEA esset sur li via del bancrott. Li 100.000 frs sviss donat
per testament del sviss Hodler in 1920 es completmen perdit. Ja in 1934
li proprietario menaciat expulser li oficie pro que li location ne esset
payat de pluri mensus. Mem li summas payat del «dumvivaj membroj»
esset in grand parte manjat. Por evitar liquidation del Asocio, on
decidet transportar li oficie in London u li vive es minu custosi, ma li
Sviss Esperantistes protestat, e adressat se al genevesi tribunale,
plendiente que ti translocation es contrari al statutes del Association.
Li tribunale interdit li transport del materiale exter Svissia. Li
presidente del UEA menacia demissionar. Tal es hodie li situation e on
ne save qualmen to va finir.

Li organ del Idistes, Progreso, parlante pri «doco-libro» de Sr. Weber
in polonés, lauda li autor por li presentation del afixes e il cita por
exemple li list del verbes in Ido contenent li sufix iz: armizar,
lumizar, limitizar, regulizar, kolorizar, salizar, sulfizar. Null altri
list posset plu bon monstrar li tedant, ínutil e pedant complication del
derivation ido, nam omni lingues del terra deriva directmen ti verbes
del nómin sin li sufixe -iz. Li derivates international es armament,
des-arma-ment, il-lumin-ation, limit-ation, regul-ation, regul-ator,
color-ation, sal-aison, sal-azon, sal-atura, sulfat-ation, do li verbes
deve esser arm-ar, des-arm-ar etc. -- Arm-iz-ar, color-iz-ar, etc. es
Inventiones de Couturat-Beaufront, queles volet «corecter» Esperanto
in 1907, vice basar li lingue del Delegation sur li ver
internationalitá.

Ples anc notar li avis de Progreso «omna verko recensenda sendesez…»
(In Occidental «Omni ovre a recenser mey esser inviat»). Tamen li Idistes
sempre parla pri li «eufonie» de lor lingue!

// Tchecoslovakia {{{3
==== Tchecoslovakia

Li centrale Occidental de Praha editet un remarcabil bon
prospecte de propaganda in lingue tchec con textu specimen in Occidental, con
curt grammatica e declaration de Dr Vanorny. On posse reciver ti
prospecte de Sr. Josef Svec, Praha VII, Skroupova 2.

Existe hodie un librería in Praha in quel on posse obtener li tot
litteratura de Occidental. Su adresse es: Librería Occidental Aug Seidl,
Korunovacni c. 20, Praha VII. Catalog gratuit pos demanda.

Li grand jurnale tchec Nezavida Politika de Brno publicat un curs de
Occidental con mult textus in nor lingue, poy lettres de colaboratores frances
e hispan traductet de Occidental. Excellent exemple de aplication practic de
Occidental. Anc aparit li Occidental-Bulletin, organ del societé Occidental
tchecoslovac. Li ultim nro va esser insertet in nor suplement
«Informationes».

// Post-marcas {{{2
=== Post-marcas

Cambia de postmarcas secun folie de selection (lu max poc 100 RM o 300 F
Fr. Michel o Yvert) o in quantitás de 50 species (10-50 pzz. per specie)
de un land, contra li sam valore Rumania, con li tot munde filatelic e
Occidentalic sercha

Sandu Eschenasy, Craiova. -- Rumania. Calea Brestei 27.

// Precie del abonnament a Cosmoglotta {{{2
=== Precie del abonnament a Cosmoglotta

Fr. 3.50 sviss; Fr. 17.50 francés; RM 2.90; Kc. 24.—; 1,4 dollar; 4
s{dot} 8 d. Fr. 32.— belgés; fl. 1.7; dan kor. 5.—; sved kor. 4.20; Lira
14.—; öS 6.—; 12 respons-cupones.

// XXX NOTE: ci esset li marca original de págine -76-

// Cosmoglotta A 111 (1936-11/12) {{{1
== Cosmoglotta A 111 (1936-11/12)

COSMOGLOTTA, nov.-dec. 1936. (Annu XV.) No 6 (111)

Con suplement trimestral «INFORMATIONES»

ifdef::original-tocs[]

// Contene {{{2
=== Contene

- A. Meillet ha morit.
- Dr Vanorni e Karel Scheinpflug e li lingue international.
- Li question del prefixe -in.
- Li cobold marin.
- Li batisfere.
- Un nov mestiere.
- Vocabularium del Navigation.
- IALA va studiar li derivation.
- Un novitá in li lingue international.
- Cronica.
- Index.

endif::original-tocs[]

// A. Meillet ha morit {{{2
=== A. Meillet ha morit

In septembre 1936 ha morit in Paris li grand linguist Antoine Meillet,
autor de numerosi e important libres pri linguistica.

Por nos, interlinguistes, ti disparition es un eveniment, nam Meillet
esset un del rar linguistes, quel interessat se al international lingue
e emfasat su utilitá e necessitá. Ja ante 30 annus il monstrat su
simpatie al problema quel ocupa nos; pro to Couturat petit le intrar in
li «Comité del Delegation por li adoption de un lingue international»
in 1907. Meillet refusat, ma inviat a Couturat pluri lettres, queles noi
va publicar plu tard e queles contenet preciós consilies pri li lingue a
selecter. In prim Meillet recomandat con insistentie refusar li
acusative de Esperanto e, quande il recivet li unesim grammatica de Ido,
il strax expresset su deception a Couturat, pro que li «lingue del
Delegation» hat conservat li acusative in casu de inversion.

In 1918, Meillet publicat su celebri libre «Les langues dans
l'Europe nouvelle» in quel il consacrat un capitul in favor del
international lingue. Secun Meillet, un tal lingue posse perfectmen
viver, ma il mult regreta li defectes de Esperanto. Ti judica confirmat
ti, quel il hat inviat privatmen in 1907 a Couturat in un lettre quel yo
possede: «Esperanto have grand merites, ma su actual succes es
regretabil de un láter, pro que si it es definitiv, to va esser li
success de un solution passabilmen defectosi.»

Cosmoglotta de septembre 1933 ha insertet un extract de ti ovre,
traductet in Occidental per sr. Bertil Blomé (Svedia).

In li dominia purmen linguistic, Meillet provat principalmen
reconstructer li antiqui oriental lingues. Departente de ti studie, il
successat extraer li filosofie del linguistic scienties. Anc il ha bon
monstrat li raportes existent sempre inter li lingue de un popul e ti
popul self.   R. Bg.

// XXX NOTE: ci esset li marca original de págine -77-

// Quo di Prof. Dr. h. c. Otmar Vanorny pri li Lingue international {{{2
=== Quo di Prof. Dr. h. c. Otmar Vanorny pri li Lingue international

Yo visitat prof. Dr. h, c. Otmar Vanorny, quel vive in nor cité in
pension pos un fructosi labor, por audir de ti ci famos tchec traductor
ex lingues classic e conossor del classic literatura, su opinion pri li
problema del lingue international. Ci yo permisse me presentar vos su
paroles, por publication de queles Dr. Vanorny me ha autorisat:
____

Yo nequande cuidat pri li question de lingue international. Solmen
quande yo fat conossentie de Occidental, mi interesse esset evocat. Yo
vide, que Occidental es composit precipue ex t. n. «foren paroles»
(vocabules), conosset de omni educate. Li latin es li fundament del
occidental cultura, latin paroles per li merite del Cristianisme esset
introductet ne solmen in li romanic, ma anc in li germanic, slavic e
altri lingues. Ili devenit international. Anc altri lingues contribuet
al vocabularium international e omni ti ci expressiones forma hodie un
rich colection usat chascun die in li scientie, jurnalistica,
litteratura etc.

Li autor de Occidental utilisat les quam fundament de su lingue e li
vocabularium de Occidental es in max grand parte un colection de
generalmen conosset paroles, quel on deriva regularimen per un tre apt
sistema derivatori. Occidental fa li impression de un tot natural
lingue.

Li international intercomprension es extrem necessi e un unitari
auxiliari lingue deve facilisar it. Un lingue international deve
satisfar ne solmen in interchange de post-marcas, ma anc in li scientie,
diplomatie, etc. E just in ti egard noi ne fat ni un passu ad-avan. *Li
aversion contra un «artificial» lingue international posse esser
victet solmen per un natural structura* de un tal lingue. It va esser un
lingue, creat sur li sam base, quam Occidental, i.e. sur li base del
maximum de internationalitá, naturalitá e facilitá.

____

It es paroles de un aconosset classic filologo, paroles queles injoya
nos e di, que noi marcha li corect via. Mult tchec gazettes ha publicat
ti opinion e li bon conosset litterator tchec, sr. Scheinpflug, scri in
li revúe «Prítomnost»: «Si un tam profund conossor e entusiasmat
amator de classic lingues, quam prof. Dr. Vanorny ha scrit, que
«Occidental fa li impression de un tot natural lingue», tande to es un
reconossentie, quel vale plu quam un aurin medallie de alquel exposition
universal.»

[.author]
Jaroslav Vozenilek, Tchecoslov.

// XXX NOTE: ci esset li marca original de págine -78-

// Li tchec autor Karel Scheinpflug e li international lingue {{{2
=== Li tchec autor Karel Scheinpflug e li international lingue

Li max apreciat tchec semanal revúe «Pritomnost» (Presentie) ha
publicat in su nro 32 de 12 august 1936 un long articul intitulat
«Mezinárodni jazyk» (International lingue). Su autor es li conosset tchec
jurnalist e autor Karel Scheinpflug.

Ti articul pri international lingue atesta su profund interesse pri li problema del lingue international,
un acut penetration in li essentie del tema; It es anc scrit in
excellent maniere. Li singul partes es intitulat quam seque: Per li
cáos de lingues ne esset punit solmen li Babiloneses, li desir ye li
unic lingue, volapük, esperanto, ido, occidental e pri li futur
possibilitás del int. lingue. Li autor accentua li absolut superioritá
de Occidental contra Esperanto e il di: *«Occidental in comparation con
Esperanto es un progress tam grand, quam unquande esset Esperanto in
comparation con Volapük.»* Poy il di: «On posse designar Occidental quam un
lingue int. capabil del vive, nam it es un lingue facil por un grand
númer de homes, it es expressiv, bellsonant e capabil del progressent
evolution, pro que it ne esset creat secun li aprioristic artefat
regules, ma cultivat ex li natural lingues in simil maniere, per quel li
jardineros crea li nov species de plantes.» In li parte pri li
possibilitás del lingue international li autor di, que it va esser necessi, que li
autores del lingue international mey restricter por li proxim témpore su scopes. Si un tal
lingue vell devenir almen li comunicativ lingue del Europa, it vell far
tre mult por li aproximation del europan nationes e augmentation de lor
comercial e cultural relationes. Li general divulgation del lingue international vell
aportar al homanité li avantages, queles noi hodie ne posse apreciar.»
Quam specimen del lingue li autor cita li articul pri li election del
nov president in Tchecoslovakia, quel aparit in «Occidental Bulletin»
li 1 januar a. c.

// XXX NOTE: ci esset li marca original de págine -79-

Li nro 38 del 23, septembre contene denov un articul Sr Karel
Scheinpflug: «Denov pri li international lingue». Il mentiona li
grand númer de lettres pro e contra, quel li redaction ha recivet de
esperantistes e de occidentalistes pos li aparition de su articul e continua:
«Li majorité de esperantistes es tre indignat per to, que alqui hom ha
prendet li libertá submisser Esperanto al critica, quam si it vell esser un
íntuchabil sacrament. Vu posse criticar li arte, li scientie, li
politica e li sportiv actiones; ma ne audacia far alquel reprocha al
artificial lingue de dr. Zamenhof!» Pri li trumpetat 2 milliones
esperantistes il di: «Li fidel calculation de esperantistes in 1928 (fat per
statal german institute por Esperanto, Germana Esperanto-Instituto, sub li
direction del prof. Dieterle de Leipzig) ha certificat 126.562 de
esperantistes in 7000 locos de 120 landes; Esperanto va celebrar pos un annu li
50-ésim anniversarie de su intrada in li public vive; li suposit 2
milliones de adherentes, recrutat in 50 annus, vell far solmen 0.2% ex
li númer (nombre) de Europanes, Americanes, Japaneses e Chineses, inter
queles li propaganda esperantistic ha laborat… Solmen ti homes comprende
Esperanto, queles ha aprendet it, ma Occidental es comprendet de milliones de
homes conossent alquel romanic lingue. Occidental ne exclude li homes
necultivat, ne-educat, nam chascun occidental-Europano e Americano
solmen un poc cultivat comprende it ínmediatmen, pos prim visu; *ma Esperanto
exclude de su usation li homes con plu profund cultivation linguistic* e
to es quo frena su developation, nam just ti homes, queles have li max
grand international contact, ignora ti intercomunicativ medie pro su
primitiv ínmaturitá.»

In li fine il cita li enunciationes de prof. Sydow e Bariny pri Occidental e
il di: «Si un tal profund conossor e entusiasmat amator de Classic
lingues, prof. dr. Otmar Vanorny, ha scrit, que «occidental fa li
impression del natural lingue», ergo it es un laudation, quel vale plu
quam un aurin medallie de alquel universal exposition. Yo regreta, que
yo ha incolerat per mi articul li senioras e seniores esperantistes, nam yo
aconosse, que ili per su cultivation de Esperanto ha recrutat li merite por
un fase de evolution del international auxiliari lingue. Ma yo ne vell
desirar les, que ili mey perdir ti merite per li frenation de su
posterior evolution.»

Li tchec occidentalistes es tre grat al sr. Karel Scheinpflug pro su
bell paroles pri Occidental e ili have li firm fide, que su auxilie va aportar
nos bon fructes. Pro que sr. Scheinpflug es un bon conosset tchec
scritor (autor de 5 romanes, 5 dramas, 5 libres de racontas, 3 libres de
poesie, 3 libres viageatori, 3 libres de studies e essayes) yo ha fat ti
ci brevi resumation de discussion, quel evocat in nor land viv ecó.

[.author]
Jaroslav Podobsky (Tchecosl.).

// XXX NOTE: ci esset li marca original de págine -80-

// Li question del prefixe «in» {{{2
=== Li question del prefixe «in»

Ante poc mensus, noi recivet un lettre de un membre del Academie de Ido,
lettre de quel noi discusse tre voluntarimen li objectiones, nam ili
monstra un spiritu apert, desirós conservar li libertá de opinion.

Ti lettre di:

____
Benque yo es Idist, yo atente con interesse li altri sistemas. Yo
agnosce que li principies de Occidental completmen difere de tis de Ido.
Yo prefere Ido, ma yo ne asserte que Ido es necessimen li plu bon
lingue.
____

Poy ti Idist explica quo il reprocha a Occidental:

____
Li usa de «in» quam prefixe de negation e quam prepositional prefixe
tende efecter hesitationes. Por exemple quo significa «noi va far
incassar
it». Pos meditation, yo concludet que ti frase significa: noi va far
it metter in li cassa.
____

Li duplic signification del prefixe in- es evidentmen regretabil, ma ne
Occidental ha inventet it. Ti duplic signification existe ja in li
international vocabularium. Li autor de Occidental ne credet haver li jure
vicear ti paroles ja conosset per nov fabricationes, quam fat Zamenhof e
Couturat. Il solmen dat precios regul por distinter ti du
significationes. In facte, un atentiv examine monstra que prefixe in-,
significant li contrari, trova se solmen ante adjectives: nocent,
in-nocent, valid, in-valid, etc. durant que in- preposition servi formar
verbes. Si li autor del lettre vell har apertet un quelcunc clave de
Occidental u ti regul es indicat, il ne vell har questionat se pri li
signification de incassar.

In fund li objection apari strangi quande on save que D. di:
einkassieren, E. encash, F. encaisser, S. encajonar, I. incassare. In li
national lingues li prefixe es li preposition e ne have li signification
del contrarie; tande nequi va hesitar in Occidental. In revancha Ido postula
en-kas-ig-ar, con un sufixe -ig, quel existe necu!

Ma reprendente li question secun un vise-punctu general noi posse
asserter que it es impossibil evitar li duplic signification del prefixe
in-, pro su presentie in un masse de international paroles. E li
Idistes, quel ne vole admisser it, forsan ne remarca que ti duplicitá in
lor propri lingue ja in mult paroles. Ma pro que ili ne volet agnoscer
ti duplicitá in lor grammatica, ili esset obligat adopter li
international paroles quam nov radicas. Talmen ili have du radicas u
Occidental forma regularimen li international derivates per su afixes. Vi
quelc instructiv exemples quel yo submisse a lor
meditation.

// XXX NOTE: li marca original de págine -81- esset in li sequent
// paragraf:

Ido have brakio e embracar (!) (Occidental {equals} brass, in-brass-ar), barko e
embarkar (Occidental barc e in-barc-ar), bosko e embuskar (Occidental {equals} bosc,
in-bosc-car), trabo e entravar (trave, in-trav-ar), paliso e empalar
(pal, in-pal-ar), duktar e induktar (duct-er, in-duct-er) filtrilo e
infiltrar (filtre, in-filtr-ar), flamo e inflamar (flamme, in-flamm-ar),
globo e inglobar (glob, in-glob-ar), kaso e inkasar (cassa, in-cass-ar),
klozar e inkluzar (clud-er, in-clud-er), krusto e inkrustar (crust,
in-crust-ar), okulo e inokular (ocul, in-ocul-ar), tono e intonar (ton,
in-ton-ar), toxiko c intoxikar (toxic, in-toxic-ar), ondo e inundar
(unde, in-und-ar), vagino e invaginar (vagin, in-vagin-ar), briko e
imbrikar (bric, in-bric-ar), karno e inkarnacar (carne, in-carn-ar).

On posse questionar: Si li preposition es en in Ido, pro quo on ne di
simplicmen barko, em-bark-ar, trabo, en-trabar, etc., etc. Li response
es drolli: pro que secun li «logica» de Ido, on es obligat adjunter
li sufixe -ig-: em-bark-ig-ar, etc. E pro que ti derivation risca
genar, Couturat preferet un duesim radica «embarkar, inglobar», etc. e
por un cúlmine de inconsequentie, il adoptet les un vez con en- un vez
con in- tot arbitrarimen!!!

Ti precedent exemples concerne solmen in- quam preposition, ma in Ido on
trova anc un serie de paroles u li in- del contrarie existe sin esser
agnoscet! Por exemple finar e infinita, valida e invalida, potenta e
impotenta, perfekto e imperfekto, moblo e imoblo, diferenta e
indiferenta, ferma e infirma, nocanta e inocenta, etc. Ma durant que in
Occidental li duesim parol deriva se regularimen del unesim (ex. nocent,
in-nocent, valid, in-valid, etc.) in Ido on es obligat aprender du
radicas sovente incoherent. Ples notar por exemple: finar e infinita,
durant que Occidental di fini-t e in-fini-t.

On constata do que in omni casus, Occidental solue li question mult plu
regularimen a plu simplicmen quam Ido. E noi repeti que in practica,
null confusion eveni. Noi defia quicunc trovar in li annus de
Cosmoglotta un sol frase u li duplic signification de in- causa
miscomprense. E mem un confusion posse evenir, it vell esser facil
metter li accentu sur li in- del contrarie o usar exceptionalmen non o
ne vice in.

Exter ti objection, nor corespondent idist regreta ancor que Occidental have
de por li tri casus u Ido usa da, de, di. Ti reprocha, noi ne agnosce
quam just, pro que noi ancor memora que, in li epoca quande noi esset
Idist, noi sempre hesitat inter li tri prepositiones. Ti distintion
inter tri significationes esset por nos mult plu un gena quam un
avantagie. In céteri noi reinvia nor letores al articul de sr. Federn
quel tracta ti question sub li titul «Por quo on fa exemples».

E nu, noi exhorta nor corespondent examinar nor argumentes con cuida.
Noi es pret developar les si nor response ne satisfa le, pro que nor
grand desira es trovar li veritá, li ideal sistema, quel posse contentar
omni interlinguistes.

[.author]
R{dot} Bg.

// XXX NOTE: ci esset li marca original de págine -82-

// Li cobold marin {{{2
=== Li cobold marin

Yo possedet ancor un pantalon lacerat, un jackette disfrangeat e
li casquette mordet del tempe. Con grunient stomac yo marchat sur li
rute ínfinit in li sole aciecant, e in fine arrivat in ti statu
miserabil, con mal humore e tre fatigat, in
Nizza.

Li vision de un litt carbon-nave anglés in li portu reviventat me
per bellissim esperantie. Yo nettat mi sapates e vestimentes del polve,
lavat me ye un bronn e abordat li anglés vers clocca six in vésper.

Li logí del marineros esset abandonat, e un poc deceptet yo regardat al
obscur chambre del calentatores. Pos quelc momentes mi ocules hat
acustomat se al obscuritá del angust e bass chambre, e yo videt un
obscur figura sedent sur un banco ye li long strett table: un
calentator quel meditat ta, sin vider me, sordid e fatigat, tal qual il
hat surtit ex li calentatoria. Yo tuchat su epol e dit alt: «Hé,
calentator!»

Il manet in absentie mental. Yo sucusset le. Tande su facie levat se
vers me, yo videt in li tenebre solmen li blanc del ocules terrificat
pro reconosser, malgré tenebre, un facie extran. Levante se il
questionat con timore: «Quo Vu desira ci?» Yo sedentat me, racontat
mi historie e mentionat que un impertinent fame molesta me. Il presentat
se quam unesim machinist del nave, Yo regardat le e pensat «strangi»!
e yo tacet, que yo hat esset marinero.

Il pussat un teiere e un tasse a me, pan blanc, e un platil de lad con
carne rostat. Durant que yo manjat, il dit, que on deve controlar e
exslammar intern li caldron calentatori de stirbord. Deman matin ti
caldron va esser suficentmen afrigidat; esque yo vole auxiliar? A mi
objection, que yo ne posse repter in li caldron con mi vestimentes, il
promesset prestar me un veste de labor. E il levat se e dit, subitmen
tremente: «Ta, ta, ples dormir in li cabine del… del calentator!»
il fat un signe e surtit.

Yo desvestit me, intrat in li cabine e bentost dormit… Subitmen
joyosi voces masculin avigilat me: «Jonny Bliess ha revenit!» --
«Halló, Jonny!» Astonat yo regardat ex li cabine. Tande, in li luce
crepusculant del lampe de petroleo, morit li joya del calentatores, quel
just hat venit de terra. Stupefat ili regardat me. Yo les dit, que li
unesim machinist ha assignat me ti cabine, pro que yo deve auxiliar le
deman.

Ye matin sequent, li unesim machinist avigilat me. Il me dat un veste de
labor, yo devet hastar trincar café e strax venir al calentatoria. Ta il
dat me un micri meche-lampe brulant e un martelle. Durant que noi
ascendet al apertet «intrada por persones» del caldron de stirbord, yo
questionat le, pro quo li tot equip del nave, exceptet il self, esset
sur terra. Il ne respondet e reptet tra li intrada in li obscur caldron.
Yo le sequet, e in li debil luce del fuliginant lampette noi martellat
li incrustament del flamm-tubes.

// XXX NOTE: ci esset li marca original de págine -83-

Pos li pause de midí, quande noi denove martellat in li caldron, il
frappat me per li manu sur li epol te questionat me, ca yo ja ha audit
pri li calentator Jonny Bliess. Pro curiositá yo dit no. E noi continuat
martellar… Pos quelc témpor il dit, regardante in li Ramme del lampe:
«Do vu ne ha audit pri to? … Ti afere ancor havet bon fine! Ma
yo conosse un altri nave, u li unesim
machinist pos li martellada ha obliviat in
ebrietá retrorepter quam ultim in li caldron por controlar ca ancor
esset un mann in it. E quande li nave poy esset in mar, on dit que un
calentator ha desertet. Ma durant li long viage, li machinist havet li
tacet idé, que… Ma it ancor havet bon fine. E vu ne ha audit pri to
nequande ancor?» Yo dit no, e martellat e martellat, e devet
continuimen pensar al calentator Jonny
Bliess.

// XXX TODO: Confirmar, pro quo li sequent paragraf havet un «]»
// final:

Subitmen yo audit li aqua violentmen precipitar se in li caldron. Li
unesim machinist hat desapparit. Yo climbat al flamm-tubes superior. Mi
respiration cessat pro horrore: yo ne plu videt li intrada. Yo reptet
a-proxim e sentit que li covriment del intrada stat solidmen adscruvat.
Yo friget pro horrore. Rapidmen yo descendet inter li parete del caldron
e li flamm-tubes al unesim intrada. Ma it ja esset covrit per li aqua
caldronal intrant sin cessa.

// XXX TODO: Confirmar: "til que NU/UN lampe extintet se"

Denove yo climbat ad supra e frappat e frappat per mi martelle contra li
parete del caldron, por far atentiv pri me. Yo frappat e frappat. Li
frigid aqua caldronal ascendet; ja it compresset li aer, til que nu
lampe extintet se; e mi martelle, per quel yo frappat con plen fortie
in timore mortal, devenit plu pesant in li aer compresset, sempre plu
pesant…

Subitmen me captet li sentiment sufocar. Mi forties perdit se: li
martelle cadet ex me manu. E jacente sur li flamm-tubes, con subit joya
pri li pensa, que yo ne va esser bollit in plen consciositá, yo
evanescet.

Yo avigilat me in un cabine in li chambre del calentatores. Un
calentator racontat me:

____

Mann, joya te! Yer noi omnis devet ear a terra, e li judicie
questionat nos quo noi savet pri li suspectibil desaparition del
calentator Jonny Bliess. Un de nos hat dit che li oficies, que il
suspecte li maliciós trincaci unesim machinist. Tu comprende? E quande
noi retornat del interrogation judicial, noi eat in li calentatoria. Li
unesim machinist ja hat cludet li caldron e comensat plenar it per aqua.
Noi devet lentmen calentar it. Tande yo audi plurivez, tot ínclar pro li
brui del aqua-pumpes -- yo audi tal frappada, quam si li cobold marin
trova se ye bord. Yo atente e audi it ancor plurivez, e just in li
caldron. Yo di al unesim machinist, que li caldron ne es in órdin: li
cobold es in it. Li machinist ride, poy il self escuta ye li caldron e
di: ti frappada ne es causat del cobold, ma per que li aqua intrant
choca li zinc-platte pendent in li caldron contra li flamm-tubes. Ma yo
ne volet creder to.

// XXX NOTE: ci esset li marca original de págine -84-

Do yo di al calentator quel suspecte li unesim machinist, que li
caldron va certmen exploder, ja li cobold es in it. Mi camarado escuta
al caldron; anc il audi li frappada e strax stoppa li pumpes. Il prende
li machinist e jetta le in li camera del lane nettatori. Yo raffa li foy
de sub li caldron. Poy noi rapidmen descruva, li covriment del intrada
superior del caldron, no; luce in it, e strax extrae te. Si yo ne vell
har credet que li cobold frappa in li caldron, tu nu ja vell esser
bollit. Li unesim machinist ha confesset pos su arestation que il tande
ha obliviat vocar Jonny Bliess ex li caldron.., e pro que il aprendet de
te, que noi ne save to, e pro que il ha fat se suspectibil che te per ti
historie, il volet cocinar anc te!

____


[.author]
Luis Tadde. -- Autorisat traduction por Cosmoglotta de Cinta Ro.

// Li batisfere {{{2
=== Li batisfere

Ti aparate ha esset recentmen inventet de William
Beebe, chef de servicie in li zoologic parc de New-York. It consiste in
un cav sfere in tre dur stal, con un diametre de 1,50 m, e possent
contener du sedent persones, quel penetra in it per un fore just
suficent. Tri rond fenestres constituet per spess lamines ex quartz
permisse li observation e li luminosi projectiones. Special scientic
instrumentes absorpte li carbonic gas e li vapor de aqua exhalat del
respiration. Ad-plu on trova in it un tub de compresset oxigen.

In region del Insules Bermudes on ha descendet li batisfere til 1000 m
profund, e sr. William Beebe videt inter altris, ye 815 m profundore, un
cetacé opisc de 6,50 m long e 2 m spess.

Pos un cert profundore li obscuritá es complet, ma li animales es tamen
visibil pro li luminositá de lor fotofores.

// Un nov mestiere {{{2
=== Un nov mestiere

Recentmen morit in Liverpool un sr. William Stone,
quel hat exercit un mestiere probabilmen unic e ínconosset ante il. Un
die quande il promenat sur li caye, questionante se quo il vell posser
far por ne morir de fame, un mann venit proposir le ganiar 10 shillings.
Pro que ti mann havet un afere tre urgent in altri loc, il petit Stone
far signes de amicitá e de adío a un dama quel esset sur li deck de un
departent nave, til que ti nave esset exter vide.

Durant un demí-hor Stone agita brasses e nase-linette e pensa que to es
un medie tre facil ganiar 10 shillings; pro to, desde ti moment oferta
su servicies de fator de signales al persones quel acompania un amato o
amata o quel trova tro fatigant sempre agitar li brasses por li
viageator.

Bentost li mestiere de Stone es conosset, il ne plu besona solicitar
clientes. Il recivet sempre revenús e su morte esset mult regretat de un
clientela ne embarassat de sentimentalitá.

// XXX NOTE: ci esset li marca original de págine -85-

// Navigation {{{2
=== Navigation

[.author]
--
(Ti vocabularium ha esset composit de Sr. E. de Wahl, quel esset, quam
on save, oficero de marine.)
--

Naves:: Marine, flotta, escadre, navie, -- nave (ship) segl-ero,
galera, fregatte, corvet, tri-mast (-nave), brigg, brigantine, scune,
scune-brigg, ketch, cuttre, yawl, yacht, barca, plen-seglero, lugre,
chalupe, bote, barcass, demí-barcass, balen-ero, yoll (canoe), canu,
gondol, piroga, piroga con exteron, motor-nave, vapor (-nave),
vapor-barcass, motor-bot(e), bot salvatori, bugser-nave, bugsero,
cabotage nave, cabotero, mercator, piscator; -- nave de guerre, cruzero,
curass-iero, curass-ato, dreadnought (drednout), submarin, canoniera,
monitor, clipper, aviso, watch-nave, torpedo-bote, contra-torpedero,
positor de minas, distroyer; -- dragg, dragga-minas, piscator de
miinas, rupte-glacie, chalande, pram,
glacie-ruptor.

Partes del nave:: Tonnage, casco, hold (= parte intern inferiori), kil,
fals-kil, costes, traves, proa (parte anteriori), bord, babord,
styrbord, stern (= parte posteriori), deck, ponte de commanda,
inter-pont, cabine, luca (apertura por descender); luminator, scaliere,
cabine, ruf (deck-cabine), camise del chimené, chimené, ventilator; --
mast, mastage, bom, yard, gaff, furc, nocc, topp, cap; -- topp-mast,
bramyard, super-bram-segle, focc, besan, grand-segle jib, topp-segle,
scot, halse, vantes, stag, dors-stag, taclage, tacle, blocc; cordage,
amarre, line, corde, cable, caten, stoppero, anelle con contrafortie; --
vinch, spill, bot-dávit, stropp, tamp, spaca; -- luv, levard, compass,
bussol, pelingator, rumb, styr, styr-machine; -- caldron, foy-iere.

Equipamentes:: ancre (mort ancre, ancre drivant), boye, sonde, plumb,
reme, paddle, pagaye, flagg, flammette, virette, ducdalb, pilare; nod,
pumpa, logg, logg-line, mecanic-logg, cintura de salvation.

Mare:: Ocean, lago, fluvie, in-bocc-atura, aqua, unde, nivell, nivell
del mar, marea, alt, bass marea, flut e reflut, mare-ada, mar-scum,
undi-ruptie, bass-fund, sand-banca, riff, spruzz-scum, clapotagie, mudd,
acalmie, brise, vent, storm, squall, burrasc, tempeste. -- alga,
sargasso, plancton, zoostere, fuc.

Portu:: molo, de-barc-ator-ia, rade, caye, ancr-age, doane, cran,
helling, slip, dock, scluse.

Homes de mar:: equipage, eleve de nave, marm-ero, matros, mastro, secund
mastro, aspirant de marine, styrmann, timon-ero, navigator, pilot,
patron, capitan, commandant, sub-commandant, watch-officero, admiral. --
Pirat, corsaro, -- piscator; stivator, cargator, post-mastro,
dispachero.

Nautica:: regatta, navigation, cabot-age, commercie maritim, armament,
manovre, torn, virage; -- prise, spolie, rapt-allia, capt-age, abordage,
croc de abordage, pirateríe, naufrage, havarie, -- log, transport-polis,
conosse-ment, fret-lettre, bodmerie, dispache.

Adjectives:: mar-in, maritim, naviga-bil, ocean-ic, trans-ocean-ic,
trans-mar-in, ultra-marin, fluid, naufrage-ant, malad ye mar, nause-at,
ciar, in-clar, vir-aci, luv-aci.

Verbes:: Li undes posse: fluer, evaporar se, marear, scumar, bollir,
fluctuar, und-ear, ricochetar, gurgulear, torder e curvar se, precipitar
se, chocar, clapotar.

Li naves posse:: seglar, navigar, crucear, luvear, girar, bordear,
capear, virar, naufragear, tuchar li fund, venir sur bassfund, sur
grund, aluvar, levardar, bugserar, draggar.

Li marineros posse:: pilotar, fretar, armar, abordar, equipar, navigar,
seglar, stivar (al caye), cargar, charjar, mannar, tornar, verter.
hissar e abassar li segles, reffar, tachar, sondar, pelingar, splissar,
trans-bord-ar, trans-bord-ear, piscar, salar, naufragear, a-fund-ar,
descender, sub-ear, a-grap-ar, a-croc-ar, flanar, vagar, halar,
amarr-ar, securar, -- filar --, aleviar --, lassar ear --, mollar un corde.

// XXX NOTE: ci esset li marca original de págine -86-

// IALA va studiar li derivation -- I. Conferentie in Copenhag {{{2
=== IALA va studiar li derivation -- I. Conferentie in Copenhag

In fine de august 1936, IALA (International Auxiliary Language
Association) arangeat in Copenhag un Conferentie por interessar
linguistes, queles in sam témpor havet un congress, al problema del
Lingue International. IALA hat confidet li preparation del materiale
interlinguistic, servient quam information e base, al esperantist prof.
Collinson, un de su functionarios. Nor letores va memorar le ex su
polemica contra Occidental, «Some weak points of Occidental summarized»,
e li response de sr. de Wahl in Cosmoglotta 1935, p. 17.

Six sistemas lucta in li semifinale por li monopole del Lingue
International: l. Esperanto I (Zamenhof); 2{dot} Esperanto Il
(Saussure), 3{dot} Ido; 4{dot} Novial; 5{dot} Occidental; 6{dot}
Latino sine Flexione.

Por chascun del lingues esset fat textus comparativ, tabelles comparativ
del conjugationes, del numerales e questiones pri témpor e etá, del
radicas de orígine germanic e slav.

It esset un ampli labor fat per un acuratesse, conscientie, amore al
cose, e in mult casus con minuciosi detalies, por quel on debi a prof.
Collinson sincer mersí.

In omnicos, quo su labor positivmen contene, prof. Collinson ha observat
un neutralitá perfect. Benque Esperantist, il ha resistet al tentation
preparar li materiale talmen, que it posi li propri sistema in luce
special.

Tamen on vell posser questionar, esque IALA in li interesse de su
prestigie de neutralitá, ne vell har actet plu bon, ne just exposir un
representante de un sistema a tal tentationes e eventual reprochas de
altri sistemas. Probabilmen it departet del consideration que ti
linguistes, queles ancor ne ha fixat se sur un decidet opinion pri li
question del L.I, generalmen es laicos pri ti tema.

Noi repeti que noi altissimmen admira li cuida pri detalies, specialmen
in li numerales queles sol plena un tot caderne. In li sinoptica pri
radicas de orígine germanico slav on vell in quelc casus posser
discusser li legitimitá del atribution, li gradu del similitá. Ma to ne
importa.

Ma nor vise-punctu es absolutmen different, si noi considera li labor de
prof. Collinson secun su completitá, si noi considera lu negativ: i. e.
to quo prof. Collinson ne ha tractat:

*In li ampli materiale, quel tracta li numerales, li conjugation, li
questiones pri témpor e etá con un abundantie de detallies, noi ne
trovat null capitul, null parol, ni un mention pri li DERIVATION. It es
quam si ti problema ne existe. To es astonant pro que li problema del
derivation es un question cardinal, in li decision pri li valore del
singul sistemas de lingue international.*

// XXX NOTE: ci esset li marca original de págine -87-

Ma noi savet to antey. Advere Tallinn dista ye tri dies postal de
Copenhag. Li materiale de prof. Collinson esset distribuet li 26.
august, midí. Tamen sr. de Wahl posset predir me ja li 8. august in un
lettre in quel il petit me representar le in li conferentie in Copenhag,
que *li capitul «derivation» va mancar in li materiale de IALA*. Yo es
convictet. que prof. Collinson e sr. de Wahl va posser jurar, que ne li
un de les ha comunicat ti conossentie al altri!

Ante li conferentie yo petit li pretti secretaria pri li materiale;
yo time, mi ínpatientie ha genat la. Ella respondet, que it va esser
distribuet plu tard.

In li discussion yo presentat me quam representant de sr. de Wahl e
Occidentalist (in fact yo esset ni functionario de IALA ni
partiprendente al congress de linguistes) e parlat -- in Occidental --
pri li necessitá del derivation, e que sin it omni studies vell esser
íncomplet.

Prof. Debrunner, li presidente, esset tam amabil, ne interrupter mi litt
discurs. Ma poy il interdit usar un lingue international in li
conferentie quam ínadmissibil propaganda! Per to noi perdit li ocasion
audir prof. Collinson parlar Esperanto. Noi regreta to. Noi es
convictet, que li present linguistes vell har audit con interesse,
qualmen Esperanto sona in practica.

Midí, li materiale esset distribuet. Nor «clairvoyant» in Tallinn
havet rason: *li derivation mancat!!!*

Pos un discurs pri questiones del vocabularium, li discussion devet
continuar. Li presidente, prof. Debrunner, questionat qui desirat li
parol. Pos que nequi ne hat anunciat se, yo in fine levat li manu. In ti
moment prof. Debrunner dit, que *desde nu solmen linguistes* (i.e. membres
del linguist-congress) *mey parlar!* Per to it esset me ínpossibil parlar
pri li derivation, nam in fact, yo esset li unic present non-membre del
linguist-congress.

Nor eminent coidealist prof. v. Sydow mentionat que li derivation manca
in li materiale. Prof. Debrunner replicat: que ti question es tro
complicat (!) que it ducte tro for (!) que ne esset témpor tractar it,
que it es un tema desfacil, quel postula long studies special. Noi
consenti a to: sr. de Wahl ha laborat durant 30 annus por dar it li
solution, quel hodie por nos sembla tam simplic e self-evident.

Questionat de prof. Collinson, esque on recomanda a IALA far studies pri
li derivation, li assemblé respondet afirmativmen.

Por li casu, que IALA vell denove confider al Esperantist prof.
Collinson preparar li studies pri li derivation, yo vell posser dar le
alcun suggestiones pri qualmen executer ti labor practicalmen. *Li
interdiction parlar impedit me in li conferentie.* Pro to yo exposi
solmen hodie ci li opinion occidentalistic:

// XXX NOTE: li marca original de págine -88- esset in li sequent
// paragraf:

Noi ne demanda ni expectat, que IALA refá in un o du annus li labor, por
quel sr. de Wahl besonat triant. Noi solmen desira, que li
resultate de su labor, incorporat in Occidental, *mey esser comparat con
li sistemas derivativ del altri mundlingues in sam maniere quam prof.
Collinson ha comparat li numerales, conjugationes e radicas.*

In fact, li derivation es un problema cardinal, *LI PROBLEMA
CARDINAL:*
Nam un radica posse producter til 10 e 20 derivates, e *UN* sufix destina
*MILLES* de paroles. Li sistema de derivation es decisiv por li aspect del
paroles e del lingue.

[.author]
Ilmari Federn, secretario del Occidental-Academie.

// Un novitá in li vive interlinguistic {{{2
=== Un novitá in li vive interlinguistic

// XXX FIXME: Nestat cite-signes:

Apertente li esperantic revúe Suda Kruco editet in Australia (nr de
august 1936) noi havet li surprise vider reproductet in Occidental du
articules extraet de Cosmoglotta con li sequent indication: «La bele
presata, arte ilustrata «Cosmoglotta» estas havebla unujare kontraŭ,
etc.»

To sembla poc, ma in realitá to es un revolution: desde circa 15 annus.
Cosmoglotta es inviat a omni conosset esperantic revúes; sempre it cita
e discusse li opiniones esperantic. Nu! nequande til hodie un sol
redactor esperantic citat solmen 5 lineas in Occidental; nequande on fat nos
li honor mentionar li labores de E. de Wahl (except un vez li revúe
Heroldo de Esperanto). Un silentie obstinat, total, quam si noi vell habitar
li lune. E tamen nor confratres save bon que Edgar de Wahl es, pos
Zamenhof e Grabowsky, li triesim autor de un brochura in Esperanto, do
hodie li max ancian autor esperantic. Ili save que li sol modification
fat de Zamenhof a su Esperanto pos li publication de ti lingue in 1887
es debit a de Wahl, quel signalat strax un important erra: li unesim
edition de Doktoro Esperanto dat li corelatives de témpor «kian, tian,
ĉian, ian, nenian», queles posset esser confuset con li accusativ de «kia,
tia, cia, ia, nenia». Pos li observation de su colaborator de Wahl, Dr
Zamenhof corectet ti defecte de su tabelle, in li duesim edition, a
«kiam, tiam, ĉiam», etc.

Anc li grand «Histoire de la langue universelle» de Leau e Couturat,
aparit in 1901 e reeditet in 1907, signala mult vezes li crescent
influentie de Wahl e su labores íncessant. Null interlinguist seriós
posse do ignorar li importantie del autor de Occidental. On percepte do que li
silentie Esperantic es intentionat, presc organisat: Occidental es un
concurrente dangerós, plu dangerós hodie quam Ido. Probabilmen li «Suda
Kruco» ha ja recivet de omni lateres bell sermones indignat pri su
ínpardonabil «naivitá»!!

It es ver que li «Suda Kruco» ne sembla esser tranquil pro su audaciós
innovation e strax excusa se talmen: «Cosmoglotta kiu uzas propran
apartan vortaron, farighas, malgrau tio, tre interesa.»

Quant deliciós explication! Li «malgraŭ tio» es un poema! Un propri
apart vocabularium! No, car confratre. *Li vocabules de Occidental ne es
propri, ni apart, ili es li ver vocabules international*, precismen tis
quel Esperanto desdignat e remplazzat per su propri fabricationes. E pro
que vu lee Cosmoglotta, noi ne besona citar vos exemples. Ples
questionar quelcunc profan por saver quel es li ver parol international:
Aŭstralujo o Australia, bedaŭro o regret, etc., etc.

«Malgraŭ tio» noi expresse al «Suda Kruco» nor max calid mersías por
su corage e su generositá quel nequande va esser obliviat in nor
ranges.

[.author]
R{dot} Bg.

// NOV PRECIE de abonnament a Cosmoglotta {{{2
=== NOV PRECIE de abonnament a Cosmoglotta

Fr. 3.50 sviss; Fr. 17.50 francés; RM 2.10; Kc. 22.—; 0,80 dollar 3 s
4 d.; Fr. 22.— belg; fl. 1,5; dan. kor. 3.60; sved kor. 3.20; Lira 14.—;
öS 4.30; 12 respons-cupones.

// Cronica {{{2
=== Cronica

// Decisiones oficial del Occidental-Union {{{3
==== Decisiones oficial del Occidental-Union

Per circulare del 12 oct. 1936, li
Central-Oficie informa li membres del Occidental-Union pri li resultates del
ultim votation concernent tri diferent objectes:

1. Es nominat quam membre del Senate secun majorité: Sra Akerman de
   London, Sr. Eschenasy de Craiova (Rumania), Sr. Pigal de Wien, Sr.
   Ramstedt de Helsinki.

2. Es nominat quam duesim vice-presidente del Senat per unanimitá del
   voces: Sr. Dr Sjöstedt, de Oestersund (Svedia).

3. Es adoptet quam provisori insignie de Occidental, til 1942 li tilde
   in li circul, secun li dessin publicat in Informationes no 1 de
   1936.

// Academie de Occidental {{{3
==== Academie de Occidental

Esset nominat definitivmen quam secretario: Sr.
Ilmari Federn. de Kopenhag. -- In present, li Academie mult labora por
fixar detallies del lingue, e formes til nu in experimentation. Li
votation eveni per li metode Pedersen quel ha just esset adoptet. Noi va
raportar li proxim vez pri li decisiones fat. Du nov membres va esser
nominat.

// Ortografie de Occidental {{{3
==== Ortografie de Occidental

On ha forsan remarcat que desde un annu li
ortografie usat in Cosmoglotta ha un poc variat. To esset intentional. Occidental
ne es basat sur principies a priori e ne vole imposar e decretar
deplesent formes. Ma por conosser li ver gust del publicas li regules
max facil por li aprendentes, it es necessi dar pluri formes. Concernent
li duplic consonantes, specialmen, noi presentat successivmen li
ortografie historic poy simplificat.

Hodie, pos suficent experientie, it es possibil far se un opinion. Noi
es obligat constatar que malgré li exemple dat de Cosmoglotta. e contrarimen a
to, quo pretende li Esperanto-Idistes, li natural tendentie es vers li
ortografie del grand lingues de civilisation. On scri plu instinctivmen
occasion quam ocasion, different quam diferent, etc. Evidentmen nor
experimentation causat un cert confusion in nor ranges durant quelc
témpor, ma almen it ha permisset constatar que li duplic consonantes in
mult casus es plu un avantage por li aprension e li usation del lingue
quam un gena.

E nu li ultim parol apartene al Academie quel va bentost decider. Strax
pos votation, Cosmoglotta va naturalmen conformar se al decisiones oficial.

// A.P.I.S. {{{3
==== A.P.I.S.

A.P.I.S. Li ASSOCIATION POR INTERNATIONAL SERVICE de quel li scope es
analog al U.E.A. del Esperantistes es nu organisat. Just esset
publicat
su statutes in 14 paragrafes, con un Code de abreviationes secun li
decimal classification international. On posse demandar it a Chapelle
con un carte de adhesion, queles es inviat gratuitmen a omni
interessate.

A.P.I.S. anc organisat special sectiones:

1. Occidental-presse (abreviat: OP) Servicie de textus por li
   propaganda de Occidental.

2. Servicie de corection de traductiones (abreviat: SCT).

3. Servicie de ilustrat lettres circulant inter instructores e
   professores (abreviat: ILCI).

// Austria {{{3
==== Austria

In octobre 1936 aparit li No 4 del Mitteilungen des
Hoerbiger- Instituts, li conosset Institute astronomic e tecnic de Wien.
Ti revúe, quel es sempre altmen interessant por omni scientistes,
publica li ultim calculationes e constatationes astronomic: Movement
del cosmic córpores in resistant medie. -- Parabolic velocitá. --
Coeficient del orbital contraction. -- Contraction del planetari
órbites.

Omni articules es resumat in Occidental. Ti revúe es do li unesim e successosi
prova de introduction de Occidental in li scientic circules. -- On posse
obtener it che Hoerbiger-Institut, Braunhubergasse, 23, Wien XI.
Austria.

Durant septembre, octobre e novembre 1936 eveni in Wien reuniones public
por
conversationes pri e in Occidental, sub li duction de Sres Janotta e Deminger,
membres del Occidental-Academie. -- Curs de Occidental es poy organisat.

// XXX NOTE: ci esset li marca original de págine -90-

// Italia {{{3
==== Italia

Desde 1925 existet in Italia un «Italian Uniono por
l'interlinguo Ido» de quel li fundator esset Sr. Lusana (hodie mort),
li vice-presidente Dr Guidi, li secretario Sr. Dal Martello. Hodie, pos
har studiat completmen li problema actual del lingue international, Sr.
Dal Martelo, auxiliat de Sr. Guidi, decidet adherer a Occidental e fundar un
Societé italian por li propaganda de Occidental. Anunciante al Idistes su
conversion, Sr. Dr Dal Martello declara inter altri:

____
…Yo ha studiat seriosmen li Occidental sistema de derivation linguistic
de Wahl e yo trova it vermen superior de linguistic vise-punctu, pri
naturalitá e fluentie (particularmen in poesie!) e yo constata que su
propaganda in Italia es justmen plu simpaticmen acceptet… Li
derivation-sistema de Occidental es mem plu logic quam ti de Ido, ma
principalmen Occidental posse haver vast difusion e aplication, sive inter
erudites, sive inter non-erudites, durant que Ido (to es melancolic
experientie de omni sincer idiste) quam Esperanto, ne have egal simpatie
e success inter li plupart del erudites.
____

Dr Dal Martelo comensat su propaganda de Occidental per edition de un «Corso
in 5 lezioni per corrispendenza». On posse obtener it che Sr. Ing.
Emilio Dal Martello, Grisignano di Zocco, Vicenza,
(Italia).

// Russia {{{3
==== Russia

Por nor coidealistes de Russia noi fa memorar que it existe
ja un clave russ de Occidental, con un curt vocabularium, clave quel ne es
indicat in nor catalog, ma quel on posse obtener che li administration
de Cosmoglotta.

// Svissia {{{3
==== Svissia

Un nov revúe ilustrat «Der helvetische Kulturkreis»
publica in german e in Occidental mult alt interessant studies pri
economie e etica. Per it es Occidental introductet in un nov e actual dominia.
Li numeró 2, quel just apari, contene un demonstration del regules de
Occidental, scrit de Sr. Walter Graber, cand. Phil. On posse abonnar li revúe
che: Institut für Individual- und Umveltforschung, Casella postale, 55,
Chiasso, Svissia. Precie de abonnament: Sviss 6 fr. per annu.

In octobre, nor coidealist Sr Moeckli de Zurich comensat li propaganda
in li radio-circules per inviation al amatores sur curt-undes de
circulares in francés, german e Occidental. Pos har explicat li superioritá de
Occidental, Sr Moeckli invita li possessores de emission-aparates provar Occidental
e da exemples de textus con li pronunciation e accentuation. Ti
materiale posse esser obtenet che A. Moeckli, Gulhirtstr. 11. Zurich
10.

// Tchecoslovakia {{{3
==== Tchecoslovakia

Li labor e li organisation del Societé Occidental de ti
land posse esser dat quam modelle al altri coidealistes. Li ultim
Bulletin de nor amicos tchecoslovac aporta nos un quantitá de
informationes tro long a citar. Li jurnales Pritomnost, Nezavisla
politica, Kraj continua publicar articules o curses por Occidental. --
Specialmen li revúe Kraj desirat publicar textu comparativ de Esperanto-Occidental,
ma devet renunciar pro que circumflexat lítteres por li version Esperanto
esset íntrovabil! Tamen li lingue tchec
es li max rich in lítteres accentuat de omni manieres!

Li Vocabularium tchec-Occidental ha just aparit. It es un elegant brochura de
80 págines, contenent 4500 vocabules, e composit de Sres Kajš, Svec e
Podobsky. Precie Kc 8.— On posse comendar it che: Aug. Seidl,
Librería Occidental, Praha VII Korunovacni, c. 20.

Esperanto als Welthilfssprache. -- Li Institute Occidental just ha
editet in gerrnan sub li Nr. 125 D., in 7 págines, formate 210 x 297
mm, per duplicator, li studie de sr. de Wahl ja aparit in anglés (Nr.
125 E.) con li titul «Arguments against Esperanto» (Argumentes contra
Esperanto). Li german traduction ha esset fat per sr. Ilmari Federn, li
activ secretario del Occidental-Academie.

Ti important document va esser max util por li
Occidental-propagendistes.

Precie: Doc. 125 D., 125 E., singul S. Fr. 0,20 li exemplare.

// XXX NOTE: ci esset li marca original de págine -91-

// Cosmoglotta B 8 (1936-11/12) {{{1
== Cosmoglotta B 8 (1936-11/12)

COSMOGLOTTA-INFORMATIONES

Numeró 4 (8)     Novembre-Decembre 1936

ifdef::original-tocs[]

// Contene: {{{2
=== Contene:

- Extraordinari oferta al membres del Occidental Union
- Litt anuncias
- Elastic Occidental (Un practic experiment de traduction)
- Sones «ínaudibil»
- Nov tecnic terminologie
- Li developation de Occidental -- Un simplic regul…! (Li participies
  de Esperanto)
- Pro quo yo aprende Occidental etc.?
- Concurse de abonnamentes por 1937
- Redactional noticies
- Un nov medie por payar litt summas
- «Introduction»
- Qualmen demandar autorisation de traduction
- Li nov regulament del exámines por docentie de Occidental
- Li Regulament del Occidental-Academie

endif::original-tocs[]

// Extraordinari oferta al membres del Occidental-Union: Multiplication de circulares e folies volant {{{2
=== Extraordinari oferta al membres del Occidental-Union: Multiplication de circulares e folies volant

Per aquisition de un nov scri-machine con strett tipes e special claves
por omni usual accentus, li Institute Occidental es nu capabil
multiplicar ampli textus in presc omni lingues usant li alfabet latin.
Sur un págin in formate normal A 4 (297 x 210) noi posse plazzar un
textu de ca. 1000 (mill) paroles. Un folie con textu sur ambi págines
posse contener 2000 (du mill) paroles!

Li precies, solmen por membres del Occidental-Union e solmen por textus
concernent li (??? propagande?) o aplication de Occidental, va esser --
afrancat -- por:

50 expls. -- 100 expls. -- 150 expls. -- 200 expls.

Por folies con textu sur 1 págine (til 1000 paroles: SFr. 2.50 -- SFr.
3.50 -- SFr. 4.50 -- SFr. 5.—

Por folies con textu sur 2 págines (til 2000 paroles): SFr. 4.50 --
SFr. 6.— -- SFr. 7.— -- SFr. 8.—

NB Ti precie ne contene il porte.

Li indicat precies vale por textus in li sequent lingues: Occidental e
altri natural sistemas de lingue international (p.e. Novial), anc Esperanto, Ido, Latino sine Flexione
(ma ne Volapük!), -- anglés, francés, german, italian, e li lingues del
peninsules iberic e scandinav. Por lingues ne enumerat in ti liste es
demandat un payament aditional de SFr. 1.— por chascun págine. Por
labores con tirage plu grand quam ci indicat, o con specialmen curt
textu, o sin relation a Occidental, ples demandar nor calculationes
special.

Li manuscrites deve esser scrit per machine e esser cuidosimen corectet,
talmen que copiation sin controle es possibil. Li Institute Occidental
refusa responsabilitá pri corectesse del textus. Li Institute Occidental
reserva se li jure, far de omni demandat labor ulterior exemplares ye
propri custas e por propri usu.

'''

Guérard: A short History… Coidealistes possedent li curt historie del
Lingue International mentionat, mey haver li amabilitá *prestar* it a
sr Géza Hant, Calea Regele Ferdinand 90, CLUJ, Rumonia.

'''

Sr prof. R. Berger desira pruntar li Esperanto-dictionarium de
Bennemann. Possedentes mey haver li amabilitá informar li Institute
Occidental.

'''

Li unesim numerós del circulares del Occidental-Union (OUC 1-3) e del
Occidental-Academie (OAC 1-4) es completmen exhaustet. Pro que on
demandat les de pluri láteres, noi vell posser considerar un re-edition
de ti 7 circulares, si almen 10 coidealistes autorisat reciver ti
confidential circulares declara se pret comprar les por li precie de
SFr. 2.— por li du series afrancat. Ti relativmen alt precie explica
se per li tre restrictet númere de eventual interessates e li consequent
micrissim tirage. Interessates ples tornar se al Institute Occidental,
Chapelle.

'''

Li ancor ne exhaustet exemplares del documentes del SAPO, circa 200
folies, va esser vendit li serie total por SFr. 3.— (in vice de SFr.
4.—) durant 1937. Ti rabatte ne vale por li nov numerós editet in 1937
self.

// XXX NOTE: ci esset li marca original de págine -39-

// Elastic Occidental -- Un practic experiment de traduction {{{2
=== Elastic Occidental -- Un practic experiment de traduction

De témpor a témpor on audi li objection, que un lingue international
deve necessimen esser rigid e povri in expression. Tal objection sembla
in facte esser justificat per li strangi teories pri «coincidentie
inter parol e idé» etablisset de naiv teoricos de sistemas artificial.
In omni casu it ne vale por Occidental, quel permisse un rich variation
del expressiones, e to sin implicar in null maniere un complication del
lingue, quam un superficial critico vell posser deducter. Noi va
demonstrar to per un experiment.

In octobre 1935, un gruppe de ca. 350 psichiatres adressat un manifeste
al statmannes. Noi recivet de ti document tri versiones, francés,
anglés, e german. Benque li tri versiones expresse absolutmen li sam
idés general, li fort divergenties de stil e expression in detallie es
frappant ye li unesim vide. Noi ha fat li experiment traducter li tri
versiones tam fidelmen quam possibil a Occidental, por demonstrar in
quant gradu it posse adaptar se al divers particularitás national. To
monstra nos li ver problemas e desfacilitás de un mastric traduction in
lingues national, ne solmen corectmen representar li idés, ma dar les
just ti vestiment quel convene anc al mentalitá del propri nation.

In nor traductiones noi ha presc exclusivmen aspirat a sequer li
diferent lingues max proxim possibil. Forsan it va pleser un o altri de
nor letores inviar nos un version quel expresse li sam serie de idés in
bon stil autonom Occidental.

[.author]
Ilmari Federn

[grid=cols]
|===
| Francés version | Anglés version | German version

| Senior li ministro,

| Senior,

| Excellentie,

| Nor vocation quam medicos specialmen destinat a studiar li normal e
psicologic manifestationes del vive mental del homes, va justificar in
vor ocules li present e urgent adresse:

| Noi psichiatres, de queles li devore es investigar li mente normal e
malad, e servir li homanité per nor saventie, senti nos obligat adressar
a vos un parol seriosi in nor qualitá de medicos.

| Noi psichiatres, de queles it es li tache, explorar li vive del mente e
ánima del san e malad homanité, senti nos obligat directer quam medicos
un seriosi parol a vos.

| In li actual témpor reye partú un statu de spíritu quel gravmen menacia
li securitá del popules, e quel vell posser, de un die al altri,
degenerar a un nov colectiv psicose de guerre.

| It sembla nos que in li munde hay un mentalitá quel fa consequer grav
dangeres por li homanité, possente eventualmen ducter a un evident
psicose de guerre.

| In li munde ho-témpor reye un mental statu, quel menacia li vive del
popules per enorm dangeres, pro que it posse ducter a un explicit
psicose de guerre.

| Li guerre mobilisa omni destructori potenties del homanité, it ducte al
anihilament del hom per li tecnica debit a su genie creatori.

| Guerre significa que omni destructiv forties es laxat per li homanité
contra se self. Guerre significa li anihilation del homanité per tecnic
scientie.

| Guerre significa activar omni forties de destruction contra li homanité,
significa anihilation del hom per li tecnica.

| Quam in omnicos quo tucha li vive homan, li factor psicologic lude un
rol cardinal in li problemas de guerre e pace.

| Quam in omni coses homan, psicologic factores lude un tre important rol
in li complicat problema del guerre.

| Quam ye omni fenomenes homan, anc ye li complicat problemas de guerre li
mental constitution del popules es de altissim importantie.

| Si on vole preventer nov guerres, li popules e tis queles have li
mission directer lor destines, deve con sangue frigid preciser lor
atitude in egard al guerre.

| Si guerre deve esser preventet, li nationes e lor ductores deve
comprender clarmen lor propri atitude concernent li guerre.

| Si li guerre deve esser evitat, popules e ductores deve devenir plu
consciosi pri lor atitude al guerre.

| Solmen un tre clarmen etablisset enunciation del crede posse preventer
un catastrofe universal.

| Per self-conossentie un mundal calamitá posse esser preventet.

| Solmen selfconossentie posse preventer un catastrofe mundal.

| Li sequent considerationes apare nos essential:

| Pro to noi trae vor atention a lu sequent:

| Fundamental por to es li comprension de lu sequent:

| 1) Li antagonisme inter li pacific tendenties del individues e li
   guerraci inclinationes del colectivités es debit al  facte que li
   hom rasona e reacte diferentmen quande il es sol quam quande il es
   in grand númere.

| 1) Hay un semblant contradition inter li consciosi individual aversion
   contra li guerre e li colectiv preparatesse a far guerre. To es
   explicat per li facte, que li conduida, li sentimentes, li pensas
   de un índependent individue es sat diferent de tis de un mann quel
   forma un parte de un colectiv tot.

| 1) Semblantmen existe un contrast inter li consciosi aversion del
   individue contra li guerre e li pretesse del totalité a far guerre.
   Nam li hom senti e pensa altrimen quam singul individue quam quam
   parte de un tot.

| Mem in li spíritu del cultivat homes de nor epoca subsiste ti tenaci
restages de instinctes destructori e primitiv, queles deveni omnipotent
in li moment quande un dangere sembla menaciar li colectivité.

| Li mann del civilisat duantesim secul possede ancor fort, feroci e
destructiv instinctes, queles ne ha esset sublimat, o solmen in parte, e
queles erupte quande li comunité, a quel il apartene, senti se menaciat
per dangere.

| In li cultur-hom del 20-esim secul es vivent ancor savagi e destructiv
instinctes del hom primitiv, queles ancor ne es nobilisat e expresse se
sin scrupules quande un dangere sembla menaciar li comunité.

| On posse mem dir que hay in li ente homan li secret o ínconfesset desir,
dar, in ínpunitá, in espera a un recompense i.e. glorie, líber curs a ti
primitiv instinctes, e ti tendentie contribue grandmen a mantener li
spíritu guerraci.

| Li ínconsciosi desire, dar curs al primitiv instincte ne solmen sin
punition, ne mem con recompensa, favorisa in grand mesura li paratesse
por guerre.

| Li ínconsciosi desire lassar acter ti primitiv instinctes, ínpunitmen,
mem recompensatmen, favorisa in alt gradu li pretesse a guerre.

| Noi deve sempre denove comprender que solmen li spíritu e li volentie
posse mastrisar ti brutal instinctes. Li forties destructori, queles
vell conducter fatalmen li popules al cáos, posse, altrimen directet,
dar profite al homanité.

| It vell dever esser comprendet que li instincte combattori, si bonmen
directet, da energie por multcos quel es bon e bell. Ma li sam instincte
posse crear cáos si it erupte de omni restrictiones, utilisante li max
grand decovritiones del intellectu homan.

| It es necessi sempre denove devenir consciosi pri que solmen li spíritu
posse domitar ti rud instinctes. Li guerral instinctes, directet in bon
vias, furni forties queles es un benedition por li homanitá, li sam
forties queles sin fren deve ducter al cáos.

| 2) Li índifferentie e li fatalisme del popules in concern al guerre es
   ínquietant.

| 2) It es stupefant vider quam poc li popules es clar pri li realitá.

| 2) Li manca de sens de realitá che li popules es terrent.

| Li hom «civil» ne fa se un clar opinion pri li horrores del guerre, e
li defiladas del truppes in témpor de pace, li parades falsifica su
idés.

| Li populari idés pri guerre, queles trova expression in gala-uniformes,
militari demonstrationes etc. ne relate plu li realitás del guerre self.

| Imaginationes pri li guerre, queles expresse se in uniformes de parade
etc. have null relationes al guerre qualmen it eveni in realitá.

| Li índiferentie in concern del intrigas e del cinicisme del
munitionarios es egalmen ínquietant.

| Li apatie in concerne al actiones e intrigas del international comercie
de armes es surprisant a chascun quel comprende clarmen li dangeres a
quel ti comercie menacia ducter les.

| Strangi-astonant es anc li índiferentie córam li criminal actida e li
intrigas del international industrie de armes.

| It es ínadmissibil que quelc individues sin scrupules profita del
massacres de milliones de entes homan.

| It vell dever esser comprendet que it es folli, tolerar que cert gruppes
de persones extrae personal profite del morte de milliones de homes.

| It es dementie, tolerar que poc singules trae lor personal avantages ex
li massacrada de milliones.

| Noi deve revigilar li sens del realitás e li instincte del conservation
del masses, nam ti tendenties es nor natural alliates contra li guerre,
sam quam li sentimentes religiosi e li sens moral.

| Noi veni a vos con li urgent consilie avigilar li nationes al clar
comprension de factes e al sense de colectiv self-preservation; ti
potent instinctes essente li max fort alliates por li elimination del
guerre. Li augmentation del moral e religiosi sens in vor popul tende al
sam scope.

| On deve avigilar li sens de realitá e li instincte de self-mantentie del
masses, pro que ti instinctes es li max fort confederates contra li
guerre. In li sam direction efecte li infortiament del moral e religiosi
sentiment in li popul.

|===

(Remarca redactional: Ti textus, queles representa circa li unesim demí
del mentionat circulare, sta publicat ci pro exclusivmen filologic
motives. Ili ne mey esset considerat quam expression de un opinion ni de
nor colaborator, ni del redaction, quel repeti ye ti ocasion, que nor
revúe es strictmen neutral in omni politic questiones.)

// Sones «ínaudibil» {{{3
=== Sones «ínaudibil»

Li homan orel percepte un son solmen quande li aer es perturbat de un
númer de duplic vibrationes includet inter 16 minimum e 37{nbsp}000 maximum.
Ni omni vivent entes percepte li vibrationes (sive luminosi, sive
sonori) in li sam maniere, sam quam ne omni radio-aparates detecte li
sam gamme de radiofonic undes.

Talmen, li ja ancian experimentes del scientist Francisco Galton ha
demonstrat que li límite de perception del acut sones del cane es plu
alt quam ti del hom, e que ti del cat es ancor plu alt. Galton utilisat
un specie de flite, un vitrin tube con fores ci e ta, ex quel il extraet
sones con variabil altore.

Ascendente li scala del sones e preterpassante li max acutis, li homan
orel ne perceptet plu necos benque li serchator sempre sofflat. Un can,
introductet in ti moment in li laboratoria, strax levat su oreles pro un
son quel it sol perceptet. Per ascender ancor plu in li scala del
«sones», on determinat li límite súper quel un cat perceptet ancor
alquicos, contra que li hom e li can ne plu perceptet necos.

Do, it existe «sones» ínaudibil, queles, desde circa deci annus,
obtenet important aplicationes, principalmen in li mesura del sub-marin
profunditás.

Antey, on ja utilisat li ordinari sonori undes: on productet un
explosion sub un nave, e on inregistrat sur li nave li ecó, li bruida
del retrovenida de ti explosion.

Pro que li son propaga se in aqua con li rapiditá de 1500 metres in
seconde -- si li ecó esset inregistrat 3 secondes pos li explosion, to
significat que li total via del son -- vade e retro -- ha esset 4500 m e
que li nave stat súper un funde de 2250 m.

Ti metode havet un desavantage: li son propaga se ad omni directiones e
por grand profunditás, it vell har esset necessi expenser un enorm
quantitá de energie por que un ecó es perceptet, e utilisar gigantesc
«spegules» acustic.

Per utilisar «ultra-sones», con unde-longore de quelc millimetres, ma
queles propaga se ye li sam rapiditá quam li sones perceptibil per nor
orel, Langevin e Chilowski ha successat constructer emissores e
projectores con micri dimensiones, queles concentra e directe tre
exactmen li energie acustic. Ti nov metode va permisser mesurar tre
exactmen li grandissim profunditás del Ocean.

[.author]
(Ex francés traductet G.W. Angers)

// Nov tecnic terminologie {{{3
=== Nov tecnic terminologie

Benque to es li competentie del Academie e de Celia, yo crede que it es
oportun tractar ti ci tema avan omni coidealistes, pro que it es
principalmen un question de practica.

In omni vivent lingues noi observa que nov expressiones nasce secun li
progresse de scientie e tecnica. On sercha ti paroles in van in li
ancian lexicos, benque mem li litt garsones conosse les ja ante li
unesim annu de scol. Un modern lingue international quel have li
ambition esser introductet bentost in li tot munde, deve esser «up to
date» (actualissim) in ti relation

Li tecnica del grammofon es conosset; ma nu on comensa far quasi acustic
portretes por conservar su voce por su nepotes o misser it trans li
oceanes a lontan amicos por to on besona un special parol. Quande
«Cosmoglotta» raportat nos que sono-discos con textu in Occidental ha
esset fabricat, li redaction expresset to per li frase «far inregistrar
un textu sur un sono-disco»; evidentmen pro manca de un plu bon special
parol. Ci quelc altri propositiones: «far accepter», «ingraver»,
«far incepter». In li Radicarium li derivation «incepter» es
mentionat, ma it es tre poc usat in li vivent lingues, do líber por un
nov término.

[.author]
Dr. Peipers (Köln)

****
Save vu, que «foresto» in Esperanto significa «absentie», que
«turisto» significa «guardian de turre»?
****

// XXX NOTE: ci esset li marca original de págine -41-

// E. de Wahl: Li developation de Occidental (Cronologic tabelle) {{{2
=== E. de Wahl: Li developation de Occidental (Cronologic tabelle)

1887 -- Yo studia Volapük, benque repugnat, pro que li difusion de
Volapük -- quel tande esset plu grand quam poy ti de Esperanto pos 25
annus -- dat li suggestion que Volapük va esser bentost li Lingue
International e plu ne remplazzabil per alquicos plu bon.

1888 -- Conossentie con Esperanto. Activ colaboration. Provas ameliorar
Esperanto durant que it ancor esset in stadie de comensa.

1894 -- Pos stabilisation de Esperanto yo transi a índependent linguistic
studies, explorationes, e experimentes.

1896 -- Colaboration al revúe «Linguist». Corespondentie con autores de
divers sistemas de lingue international: Grabowski, Lott, Beerman, Molenaar,
Rosenberger, Couturat, Meysmans, Peano.

Lott plurivez relabora su «Mundolingue» secun mi consilies.

1906 -- Pos long corespondentie con me (excerptes publicat in «Progres»
1906 e 1907), Rosenberger visita me in Tallinn (tande Reval). Pos un
conferentie de du dies il transforma su «Idiom neutral» a «Reform
Neutral», ma sin executer omni mi consilies.

1909 -- In «Discussiones de Academia pro Interlingua» Nr. 1. apari li
unesim projecte del fundamentes del futur lingue, scrit in li
experimental provisori dialecte «Auli» (auxiliari lingue) in li
articul «Abstracti Verbal-Substantives».

1911 -- Colaboration permanent e exposition del ductent idés e metodes
del construction de un lingue international in li revúe «Lingua Internationale» editet
de Prof. I. Meysmans in Bruxelles.

In nrós. 1. e 2. (errata) yo publica ye unesim vez li lege del formation
del verbal derivationes, queles es li quintessentie de Occidental (hodie
nominat «Regul de Wahl»).

Til 1921 -- Privat studies e labores de construction -- nequí possente
auxiliar me in mi direction -- specialmen pri li real signification del
afixes, queles esset interpretat íncorect in li anteyan projectes, e pri
queles anc in li scientic litteratura trovat se solmen tre poc
important.

1921 -- Li deliberation del question de Esperanto in li Liga del Nationes
da li instigation publicar Occidental.

1922 februar -- Publication del revúe «Kosmoglott» quel quam unesim
pledi por Occidental, e *in* Occidental.

Quelc mensus plu tard publication del unesim claves (grammatica e
formation de paroles) in anglés, francés, german, russ.

1925 -- Aparition del unesim lexico «Radicarium directiv» in 8 lingues
anglés, francés, german, hispan, italian, portugalés, russ, sved.

1927 -- Fundation del Occidental-Union in Vienna, e translocation del
revúe, quel transforma su nómine a «Cosmoglotta» e es til ho-témpor li
oficial organ del Occidental-movement.

// Un simplic regul…! {{{2
=== Un simplic regul…!

In «Esperanto Internacia» nró 3., decembre 1936, p. 11, noi lee:

____
Concernent li composit formes del verbe, usualmen solmen *li passiv
formes causa embarasse pro li facte que in li europan lingues existe
usualmen solmen un passiv participie.* E inter li passiv formes del
esperantic verbe, erras es max sovente fat pri -is -ata e -is -ita.
Benque ne grav, ti erra es evitabil, si on antey «traducte» li passiv
forme in activ e poy usa -is -ita solmen si li corespondent activ forme
es -is -inta. Ti regul es simplic e in general anc suficent por li
practica. (Sublineationes de nos)
____

Save vu, que Esperanto have 6 participies? -anta, -inta, -onta por
indicar li activ forme de presente, passate e future, e paralelmen -ata,
-ita, -ota por li passiv formes del tri témpores.

// Pro quo yo aprende Occidental e pro quo li problema del lingue international interessa me? {{{2
=== Pro quo yo aprende Occidental e pro quo li problema del lingue international interessa me?

Pro quo yo trova que it es un tre important cose: colaborar ye expander
un lingue international quel sol es creat por servicie al homanité, e
to, quo -- yo trova -- es lu max valorosi in li cose del lingue international, es que on
partiprende in li labor por crear un international comprension e amicitá
quel es tam necessi nu u li guerre furia completmen sin necessitá e sin
conscientie destructe omni homan esperanties pri libertá e pace. Ta, yo
crede, que li lingue international va esser sur li rect plazza. Nam li amicitá e li
comprension quel in ti maniere va esser constructet inter omni nationes
va certmen esser de tre plu grand durantie e valore quam omni species de
tractates e paragrafes.

[.author]
Else Jönsson (Copenhag) +
(16 annus; pos ca. un annu de aprension)

// Concurse de abonnamentes por 1937 {{{2
=== Concurse de abonnamentes por 1937

Noi fa rememorar nor letores, que li administration de Cosmoglotta
institue 6 premies por tis queles va recrutar li max grand númer de
abonnamentes por 1937 til li 1-esim octobre 1937:

- Unesim premie: 1 lexico Occidental-Occidental. Fr. 10.— sviss (in
  litteratura o in Bons del Institute Occidental)
- Duesim premie: 1 lexico Occidental-Occidental. Fr. 5.— sviss
- Triesim premie: 1 lexico Occidental-Occidental. Fr. 2.50 sviss
- Quaresim premie: 1 lexico Occidental-Occidental. Fr. 1.50 sviss
- Quinesim premie: 1 lexico Occidental-Occidental. Fr. 1.— sviss
- Sixesim premie: 1 lexico Occidental-Occidental.

Li premies va esser distribuet li 1-esim novembre 1937.

****
Li unesim liveration del Lexico Occidental-Occidental de Ilmari Federn
va probabilmen aparir in april o may 1937.
****

****
Ples observar que li 4 folies del present numeró de
Cosmoglotta-Informationes contene li sam quantité de textu quam 16
págines in machin-scritura normal.

In 1937, Cosmoglotta-Informationes va aparir in li sam formate quam
Cosmoglotta self.
****

// On aproba… {{{2
=== On aproba…

Yo ha bon recivet li expedit libres e tre mersía vos. Pos har examinat
les, mi opinion es que Occidental es plu perfect quam Ido.

Yo exea ULI, demissiona del consulatu, ne reabonna Progreso e
Centerbladet pro que in vice yo vole abonnar Cosmoglotta.

[.author]
Stefan Lippai, Gyula, Hungaria
(Ex un lettre del 18.12.36)

****
Sr Petro V. Dimitriev, Asparuh 22, Pleven, Bulgaria, nu composi un libre
de aprension con un litt vocabularium.
****

****

Li Institute Occidental, Chapelle (Vaud) Svissia e omni altri instanties
de nor movement
peti vos

1. strax responder a lor lettres

2. indicar sur chascun comunication *vor complet adresse* por evitar
   perde de témpor per serchada in li adressarium.

Nor movement es un movement de action. Chascun action composi se ex un
multitá de singul actionettes. Li minutes perdit per negligentie in
detallies additiona se a hores e dies. Ples auxiliar nos economisar ti
dies!

****

// XXX NOTE: ci esset li marca original de págine -42-

// XXX TODO: Confirmar li aspecte de omni ti textus:

// XXX NEW: ci esset «00»

Serie A Numeró: 0000

Li Institute Occidental

Chapelle (Vaud) Svissia, obliga se exchangear ti provisori Bon til li
31.12.1938 contra un quantité de su editiones, in li valore de:

// XXX TODO: Confirmar quo es "==" ci:

Null centesimes sviss
o contra un nov Bon del sam valore con durada de validitá prolongat. ==
Li 1. januar 1937

(Stampe blu:) Institute Occidental

Li Director:

// XXX TODO: Confirmar (image del signatura?).

(Image: Signatura de Fred. Lagnel per incre e propri manu.)

Quo es to?

Un nov medie por payar litt summas

Un urgent beson ja sentit desde long témpor

Ja desde long témpor noi ha considerat li problema del payation de litt
summas. Mult coidealistes ha questionat nos pri li possibilitá trovar un
medie por soluer it, nam li general medies existent es ínsuficent e mult
tro custosi: li portes por payar 30 cts. per postmandate es tam grand
quam por payar deci francs e implica scrition del sam multitá de divers
formulariums. E por postal respons-cupones on deve payar circa li demí
ultra lor real valore. On ha provat auxiliar se in divers manieres in
altri campes: per fabrication de moné sur un base artificial
international o sur li base de sviss postmarcas glutinat in litt
covertes de celofane. Noi ne ha audit que ti metodes pruvat se
successosi.

Nor sistema de Bons

In comensa de 1936, sr. I. Federn in Copenhag ha inviat nos un projecte
quel sembla nos sat bon perlaborat, ma pro divers impedimentes noi
solmen nu posse realisar it. Li idé es, basar li medie de payation ni
sur un utopic non-existent unité, ni sur li moné de un land, am sur un
concret valore existent: li litteratura editet del Institute Occidental,
e sur li facte que it es conosset de omni Occidentalist, e que omni
Occidentalist, ínmediatmen o mediatmen, alquande compra de ti editiones,
almen por abonnar Cosmoglotta. Pro que un numeral graduation del valores
deve exister, e omni nor precies es calculat in sviss francs, it esset
natural, que noi adoptet li sviss franc quam unité indicatori.

Li aspect del Bons

Noi ha editet un serie de Bons poligrafat in formate normal A 7 (106 x
74 mm) i.e. demí postcarte, con un textu de quel on vide in supra un
specimen sin valore. Chascun Bon porta in infra li stampe del Institute
Occidental e mi signatura per incre e propri manu. In li levul quart in
supra it porta li indication del valore in grand tipes, in medie un
numeró individual, e in infra li insigne de Occidental in colores
variant secun li valore. Noi ha editet li sequent sett valores:

- Sviss francs —.05 con insigne in yelb
- Sviss francs —.10 con insigne in verb
- Sviss francs —.20 con insigne in blu
- Sviss francs —.30 con insigne in rubi
- Sviss francs —.50 con insigne in brun
- Sviss francs 1.— con insigne in orangi
- Sviss francs 2.— con insigne in violett

Li Bons de -.30 va, noi suposi, trovar special interesse, pro que ili
coresponde al porte de un lettre a extrania. Noi do ha fat de les un
tirage specialmen grand. -- Por cert arangeamentes e un special sistema
de controle omni abuse o imitation de nor Bons es ínpossibilisat.

Noi considera ti Bons (Serie A) provisorimen quam experimental. Si ili
pruva se utilisabil, noi va editer in comensa de 1938 un nov serie
fabricat per un procede plu bell. Pro to noi ha provisorimen fixat li
durada de lor validitá til li fine de 1938, talmen que va esser un tot
annu por li exchange contra nov Bons.

Noi peti explicitmen atenter, que li sviss franc ne es li base, ma
solmen li indicator de valore de nor Bons. Quelcunc li valore del sviss
moné mey esser, noi va sempre exchangear nor Bons contra un quantité de
editiones havent li indicat valore secun li precies valid ye li
1.1.1937. Noi reserva nos li jure, revocar li validitá de nor Bons ye un
termine de six mensus pos li publication del revocation il li oficial
organes del Occidental-Union.

It es comprensibil, que si noi abassa li precie valent hodie de alcun de
nor editiones, li payatores per Bons jui li sam rabatte quam omni
altris.

Solmen Bons queles porta li signatura per manu e incre del Director del
Institute Occidental (vide infra) va esser valid.

Qualmen usar nor Bons?

Li coidealistes queles desira usar li nov medie de payation, posse
reciver it de nos contra inviation del valore per mandate international
o chec postal al Institute Occidental. Noi anc accepte checs de banca --
ma in ti casu ne minu quam li valore de SFr. 10.— pro li alt expenses de
incassation. Ples ne obliviar indicar quel valores vu desira! Si vu
comenda litteratura, li Bons corespondent a un eventual saldo va esser
adjuntet al pacca. Noi reserva nos li jure, in casu de exhaustion de
cert valores, inviar li sam summa per altris.

Ti Bons va possibilisar litt payamentes anc a omni persones queles
accepte les!

Li reverses del Bons es blanc. Noi invita li reciventes de Bons notar
sur li reverses nómin e date. It va plu tard esser interessant vider li
Odissé de nor Bons.

Noi peti omni organisationes de Occidental, specialmen li landal
federationes, scrir nos esque ili es pret accepter li Bons. Noi tande va
publicar un liste de oficial acceptores in Cosmoglotta-Informationes.

Qui invia nos SFr. 10.— in Bons con un comende pri nor editiones, va
sive reciver editiones in valore de SFr. 11.— (ples far un liste strax
pri SFr. 11.—!) sive un retorn de nov Bons in valore de SF.1.— juntet al
pacca.

Un consilie ancor: in vor propri interesse it va esser preferibil, ne
inviar li Bons quam printates, ma junter les in lettres!

Li devise de Occidental es: Servicie al homanité. Li devise del
Institute Occidental es: Servicie a nor coidealistes.

Institute Occidental

Li director:

// XXX TODO: Confirmar image del signatura:

(Image: Signatura de Fred Lagnel per propri manu poligrafat quam
specimen.)

[.author]
Chapelle, 1.1.1937 +
Fred. Lagnel

****
Unic oferta al abonnates de Cosmoglotta-Informationes. Ples exciser li
infra cupon e junter it a Vor comende:

Ti cupon, inviat al Institute Occidental Chapelle (Vaud) Svissia,
acompaniat per un comende pri editiones del sam institute in un valore
de almen SFr. 3.— (abonnament a Cosmoglotta exceptet), va esser
exchangeat contra un o pluri Bons del Institute Occidental in li valore
total de SFr. -.30. --
****

// «Introduction» {{{2
=== «Introduction»

Save vu, que it es possibil scrir vor textu in un tal lingue, que it es
ínmediatmen accessibil por quasi li totalité del persones cultivat de
omni nationalitá?

Save vu, que vu posse parlar in un del mult congresses de nor témpor in
tal maniere, que vu va esser comprendet per li majorité del persones
present, sin traduction in lor respectiv lingue.

E vu deve bon comprender, in omni du casus, it ne es necessi que li
letores o auditores ha studiat ti lingue. Li quantité de erudition quel
ja es in lor possession, e un quantitá minimal de bon volentie es plu
quam suficent.

It es un fact, que noi possede nu un medie facil por comunication inter
europanes de omni specie. «Europanes» ne deve significar exclusivmen
habitantes de Europa, ma de omni partes del munde, u descendentes de
europan orígine ha etablisset se. It es un fact que li «lingue
europan» existe, e que on nu conosse su existentie.

«On»? Qui on? Nu bon, persones, queles ha ocupat se pri li question
del lingue universal, ma queles ha restat tro long in lor «turres de
ivor». Pro ti rason it ne es surprisant que li munde ignora, que
realmen un lingue international, inter-europan existe.

Quel es li nómin de ti lingue? Esque it es Volapük, o Esperanto? No. Sin
dúbite ti sistemas have grand merites e lor autores msr Schelyer e dr
Samenhof va restar celebri in li historie del lingue universal. Ma on ne
deve pensar que lor sistemas es li max bon incarnationes del idé del
lingue international.

Li plu o minu fortunosi fates de ti sistemas ne tucha li idé. Li fisaco
de Volapük ne posset obscurar li idé. Li momentan semblant successe de
Esperanto ne es tam favorabil al idé quam multes es inclinat suposir.

Li lingue quasi miraculos, pri quel noi constantmen parla, es
Occidental…

'''

Li precedent articul -- recomandat a nor atention de nor sempre activ
amico L.M. de Guesnet in Paris -- introductet al unesim numeró del unesim
annu (januar 1907) del interlinguistic revúe «Idei international»,
redactet de sr. W.B. van Bylevelt (Bruxelles) in «Idiom Neutral» poc
changeat. In nor líber traduction es adjuntet li ultim parol; li
originale dit, que li «lingue miraculosi» ancor ne have un nómin, e
continuat per parlar pri su divers dialectes «Mundolingu, Nuovo-Roman,
Lingue komun, Panroman, Latino sine Flexione», queles gruppat se circum
li idé de un lingue internationalmen comprensibil. Idiom neutral in su
divers formes, e li altri sistemas con exception del ultim ha desaparit.
Hodie, Occidental es li factic hereditario e representant de lor ideale.
Noi invita nor letores traducter ti brilliant textu a lor lingues
national e usar les quam introduction de un prospecte por Occidental.

[.author]
IF

'''

// XXX TODO: Confirmar li aspecte original:

Reverse del cupon juntet a

Cosmoglotta-Informationes

Reverse del cupon juntet a

Cosmoglotta-Informationes

Reverse del cupon juntet a

Cosmoglotta-Informationes

Qualmen demandar autorisation de traduction?

(Du modelles de lettre inviat a autores. Ili posse e deve esser
modificat secun li ocasion e circumstanties.)

[.author]
IF

'''

Tre estimat senior:

In li ultim numeró del gazette «Nor Hem» aparit Vor charmant novelle
«Li ultim amore de Don Juan». Yo ha traductet it ni li lingue
international auxiliari «Occidental», e li gazette «Cosmoglotta»,
quel es redactet in ti lingue, vole publicar it, si Vu da li permission.

Yo junte un exemplare de «Cosmoglotta», un copie del traduction, e un
folie volant, ex queles Vu va vider que Occidental -- in contrast a
artificial lingues -- es un lingue vivent, capabil a litteratura e
artistic nuancies, e strax comprensibil, quasi si anteriori studie, a
omni hom cultivat.

Li movement de Occidental trova se in comensa de su propaganda, e nor
gazette ancor ne posse recompensar su colaboratores. In compensa, Vor
novelle vell esser leet in mult landes, u li gazette Cosmoglotta have
letores, specialmen in circules cultivat.

Yo do peti Vos, amabilmen autorisar me al traduction. Vu va reciver
copies de pruva strax pos aparition, probabilmen in comensa de may.

Yo junte un coverte adressat e afrancat por Vor response, e con
anteriori mersí pro un afirmativ decision, yo es con sincer
salutationes, Vor devoet

[.author]
Occidentalist

'''

Altestimat senior professor:

Li tom XIV del colection «Vita e Doctrina» contene Vor interessant
articul pri li «Manifestationes de un psichic viva del mosquitos». Vor
excellent exposition merite vermen esser difuset, e yo desira contribuer
a to per traducter it in li lingue auxiliari Occidental, por li gazette
Cosmoglotta, quel apari in ti lingue.

Ex li ci-junt caderne de Cosmoglotta, e un folie volant, Vu vide
facilmen, que Occidental es un lingue de scientic principies, capabil a
clarmen expresser omni scientic pensa, e leibil sin alcun pena por omni
scientist.

Li movement de Occidental trova se in comensa de su propaganda, e nor
gazette ancor ne posse recompensar su colaboratores. In compensa, Vor
argumentes vell aparir córam un forum international, pro que Cosmoglotta
es inviat a mult scientistes e bibliotecas del cultur-circul
europan-american.

Ples do haver li amabilitá autorisar me a traducter de Vor dissertation
li passage de «Si noi regarda…» til «…esset a demonstrar.» Yo
va cuidar, qui on invia Vos quelc exemplares pos aparition. Ples usar
por Vor response li adjuntet coverte.

Con anticipat mersí pro Vor amabilitá, yo peti Vos, senior professor,
accepter li expression de mi sincer devotion.

[.author]
Vor Occidentalist

// Regulament del exámines por Docentie de Occidental {{{2
=== Regulament del exámines por Docentie de Occidental

§ 1. Secun li articules 2c, 2d e 11 del Regulament del
Occidental-Academie es instituet du species de exámines: por li Diploma
por Docentes de Occidental e por li Certificat pri Studie de Occidental (v. § 17.)

§ 2. (a) Li promotion a Docent de Occidental apartene al competentie del
Academie. (b) Omni concernent questiones e petitiones mey esser directet
sive al local (landal) membre del Academie, sive al secretario o
vice-secretario (junter postmarcas o un respons-cupon.)

§ 3. (a) Li Academie o su secretario (vice-secretario) delega li censor
del ovre examinal e li jurie por li exámine personal. (b) Omnes deve
self esser Docentes de Occidental. (c) Li censor del ovre examinal (v. § 5) mey
preferibilmen haver un altri lingue matrin, li jurie li sam quam li
candidate.

§ 4. (a) Témpor e loc del exámine es fixat per convention inter li
candidate e li examinatores. (b) Recomanda se preferer colectiv exámines
ye congresses. (c) In special casus li exámine posse esser arangeat per
corespondentie.

// XXX NOTE: Ti «bis» adesfacila li marcation quam un ver liste:

§ bis. (a) Ti ci paragraf es transitori e expira automaticmen per li
inauguration del unesim Occidental-congresse. (b) Por crear un comensatori stab
de docentes quel in futur posse directer regulari exámines, li autor de
Occidental sive presidente del Ac. have li jure proposir a direct promotion a
Docent de Occidental sin exámine persones de queles li lingual possession de
Occidental apare le suficent. (c) Su propositiones deve esser ratificat del Ac.
per simplic majorité del votantes. (d) Desde li comensa de validitá de
ti paragraf, omni membres del Occidental-Ac. es automaticmen promoet a
Docentes de Occidental. (e) Sammen, omni nov-electet membre del Ac. deveni
automaticmen Docente per li election. (f) Omni membre del Ac. have li
jure presentar al autor de Occidental sive president del Ac. nómines de
persones apt por proposition a promotion direct.

§ 5. (a) Li petition pri promotion deve fundar se sur li presentation de
un ovre examinal (original o traductet) in Occidental. (b) Su longore mey esser
almen 5000 (quin mill) paroles (20 pgs. de 30 lineas de 8 paroles). (c)
It posse consister ex pluri minor ovres. (d) Li manuscrite deve esser
scrit leibilmen, preferibilmen per machine. (e) Li petition posse esser
fundat anc sur un ovre ja aparit in printe. (f) Li tema del ovre mey
haver un alt valore litterari, scientic (p.ex. linguistic) o
propagandistic, sive tractar pedagogic questiones, pedagogic activitá
del candidate o su planes futur. (g) It mey eventualmen esser apt por
publication in li central representativ Occidental-gazette.

§ 6. Ultra ti ovre, al petition deve esser juntet: (a) Un autobiografie
de ca. 20 lineas, concernent precipue linguistic conossenties e
mundlinguistic activitá. (b) Un fotogramma. (c) Precis indication del
adresse. Changes de adresse durant li procedura mey strax esser
comunicat al examinator(es), sive al secretariatu del Ac. (d) Li taxe
por li censura del ovre. (e) Un declaration (v. § 15).

§ 7. (a) Li ovre examinal posse esser considerat quam satisfant solmen
si it pruva li capabilitá del candidate composir sin auxilie valorosi
textus in Occidental. (b) Bon stil e corect expression lingual es absolutmen
necessi. (c) Si li ovre contene erras queles monstra que li candidate
ancor ne possede Occidental, li ovre deve absolutmen esser refusat. (d) Li
notes por li censura del ovre es: I -- tre bon, II -- bon, III -- suficent;
IV -- ínsuficent, V -- totalmen ínsuficent. (e) In extraordinari casus li
note I posse esser remplazzat per li expression distintiv «excellent».
(f) Li censor posse retornar li ovre por revision de detallies; to ne es
considerat quam refusa. (g) Li candidate deve presentar li ovre reviset
denove pos admaxim 3 mensus. (h) Ti termin es prolongabil si li
candidate demanda.

§ 8. (a) Si li ovre es admisset, seque li exámine personal. (b) In it on
constata esque li candidate posse expresser su penses fluentmen in Occidental,
esque su teoric e practic capabilitás suficer por docer Occidental in curses, e
esque il posse traducter in e ex Occidental un textu general sin auxilie de
lexico. (c) Li examinatores mey egardar esque li candidat ha havet
suficent possibilitá practicar Occidental in parla, e p. ex. reducter li
postulationes ye un person isolat de altri Occidentalistes. (d) Ili mey
egardar li centres de interesse e li consequent vocabularium personal
del candidate. (e) Si li ovre ha obtenet li note censural I {equals} tre bon,
li candidate have li jure demandar dispensation del exámine personal.

§ 9. (a) Jurie in li personal exámine deve esser tri Occidental-Docentes, de
queles un mey si possibil esser un membre del Ac. (b) Jurie, loc e
termin es fixat per convention inter examinatores e candidate,
preferibilmen ye un congresse. (c) Li notes es sam quam ye li ovre.

// XXX FIXME: Confirmar «note note»:

§ 10. Li exámine personal have li sequent programma: (a) Letion e oral
traduction de Occidental al lingue matrin. (b) Grammatical questiones. (c)
Conversation. (d) Scrit traduction de Occidental al lingue matrin. (e) Scrit
traduction del lingue matrin a Occidental. (f) Chascun del quin examinatori
provas es censurat per dar un cert númere de punctus (max bon {equals} 10, max
mal {equals} 0). (g) Por successar in li total exámine, it es necessi obtener
almen 5 x 7 {equals} 35 punctus. (h) Tamen li candidate deve obtener almen 6
punctus in chascun prova. (i) Demí punctus es admisset. (j) Li oral
provas dura chascun ca. un quart hore. (k) Prova b. comprende ca. 10
questiones. (1) Inter les deve esser permanent li explication del
derivation deverbal («Regul de Wahl»). (m) Por li provas «d» e «e»
es dat textus de ca. 150 paroles chascun; (n) lor desfacilitá mey esser
ca. ti de un general politic articul in un jurnale diari. (o) Lexico ne
deve esser usat. (p) Li du provas mey durar admaxim du hores chascun.
(q) In li personal exámine es dat li sequent notes: Til 34 punctus =
ínsuficent. 35-40 punctus {equals} note note III: «suficent». 41-45 punctus =
note II: «bon». 46-49 punctus {equals} note I: «tre bon». 50 punctus =
«excellent».

§ 11: (a) In casus exceptional posse esser admisset promotion sin
exámine personal, si li president del Ac. ha convictet se per
requisitiones, informationes de Occidental-docentes, p per personal
corespondentie, que li candidat possede Occidental completmen, e si li note del
ovre examinal ha obtenet almen li note II.

§ 12. (a) Si li personal exámine resta sin success, li candidat posse
repetir it, ma ne ante 6 mensus passat (sive ye li proxim congresse).

§ 13. (a) Pos successosi exámines, li candidate es promoet del Academie.
(b) Il recive li jure titular se «Docente de Occidental» per un
diploma del textu sequent: (c) «Academie del lingue international
auxiliari Occidental. -- DOCENT-DIPLOMA -- Li presidente e secretario
del Occidental-Academie certifica que senior … nascet in … date … ha
presentat un ovre examinal intitulat …, admisset del censor,
sr … in … con note …, e que un jurie consistent ex srs. (1) …,
(2) …, (3) …, in … ha personalmen examinat le pri su conossentie
de Occidental, su capabilitá parlar fluentmen e docer Occidental in
curses, con note … (que il esset dispensat del personal exámine /
que in fortie de su lingual capabilitá il esset proposit del autor de
Occidental sive del presidente del Occidental-Academie por promotion
direct) talmen que li Academie ha promoet le a Docente de Occidental e
ha dat le ti ci diploma nró … Loc … Date: … (Signaturas del
autor de Occidental, de presidente e secretario del Academie, del
censor, e del tri membres del jurie. Oficial stamp del Academie,
eventualmen anc del congresse).»

§ 14. (a) Li taxes a payar del candidate es stipulat per li senate del
Occidental-Union. (b) Ex to es payat li diploma e li corespondentie del
examinatores. (c) Li reste es dividet in tri egal partes al casse del
Academie, del Union e al administration de Cosmoglotta. (d) Til altri
decision, li taxes es fixat a 10 (deci) Francs sviss. (e) Li taxes
es ligat al promotion e al diploma e deve esser payat anc ye
dispensation del exámine.

§ 15. Li declaration a far (v. § 6) es sequent: «Yo peti acordar me li
diploma por docentie e declara per honore, que li ovre examinal
presentat quam base del promotion e intitulat… es composit de me self
sin auxilie de altri. Yo declara conosser li regulament del exámines por
li promotion.» Loc, date, signatura.

§ 16. Contra decisiones del secretario del Academie, li censura del
censor o del jurie, li candidate posse apellar al plenum del Ac.

// Regulament del exámines pri Studie de Occidental {{{2
=== Regulament del exámines pri Studie de Occidental

§ 17. (a) Li exámine pri Studie de Occidental sta in li competentie del Ac., ma
quel transda it per delegation al landal organisationes del Occidental-Union.
(b) Li Occidental-Ac. lassa a les li arangeament del exámine e del textu del
certificate, in analogie a exámines scolari, pro que li Certificate pri
Studie es instituet specialmen por yun persones. (c) Quam modelle
recomanda se un textu analog al Docent-Diploma, reductet e sur un papere
de minor grandore. (d) Do li administration del exámines posse diferer
in li divers landes, ma intern de un land it mey esser unitari. (e) Li
national regulamentes pri li administration del exámines deve esser
presentat al Ac. por aprobation. (f) Li Ac. posse refusar li aprobation,
si it considera li regulament quam ínapt. (g) Li Ac. recomanda
directives sequent: (h) Li programma del exámine mey esser egal al
exámine por Docentie. (i) Un ovre examinal ne es demandat. (j) Li temas
del exámine personal mey esser selectet in desfacilitá corespondent al
letura del manuale usat ye instruction del candidate: fabules,
anecdotes,; (k) grammatical questiones simplic e elementari; (l)
conversationes pri temas corespondent al circumages e interesses del
candidate. (m) Li jurie mey consister ex tri Occidental-Docentes, inter les li
instructor del candidate. (n) Li taxes mey esser li demí del taxes por
li Docent-Diploma. (o) Li organisationes national posse transdar, per
delegation secundari, li competentie por li exámines a organisationes
local.

// Regulament del Occidental-Academie {{{2
=== Regulament del Occidental-Academie

§ 1. Li Occidental-Academie es un comission instituet del
Occidental-Union secun su statutes.

§ 2. Li programma del Occidental-Ac. es (a) explorar propositiones pri li
grammatica e glossarium del lingue international Occidental e far li necessi
decisiones. (OAD 12), (b) dar linguistic consilies e aprobationes por
dictionariums, manuales e altri medies por aprension e aplication de
Occidental, (c) dar certificates por docentes de Occidental, (d) validar certificates
de aprension, (e) representar li Occidental-Union in linguistic questiones.

§ 3. Li Ac. consiste ex li autor de Occidental quam membre honorari e ex
admaxim 15 membres ordinari. In ultra li Ac. posse coopter un til six
universitari professores de linguistica o litteratura quam extraordinari
membres con li titul Protectores, un de ili anc con li titul Presidente
honorari. Pri li election e cooption de su membres li Ac. self decide in
consense con li Central Oficie del Occidental-Union e secun propositiones fat
sive del Comité Linguistic, sive del Protectores, sive del Senat del
Union.

§ 4. Chascun membre, quel evidentmen refusa subordinar se al
resolutiones del Ac., cessa automaticmen esser membre, pri quo il deve
esser informat per li direction del Ac.

§ 5. Chascun membre ordinari, quel, sin motive valid, ne ha respondet a
tri succedent circulares del Academie, cessa automaticmen esser membre,
pri quo il deve esser informat per li direction del Academie. (OAD 18)
(Li sequent frase es completmen ínleibil)

§ 6. Li Direction del Academie consiste ex un Presidente, un Secretario
e tam mult altri membres quam li Academie judica quam necessi.

§ 7. Omni decision del Academie deve esser insertet in li oficial revúe
del Occidental-Union, ma sin indication del númere e del nómines del votantes.
Ti ci dates es comunicat solmen al membres del Ac.

§ 8. Per li simplic ratification (nominat «admission») de un nov form
o regul per li Ac., li corespondent form o regul valid til tande ne es
oficialmen abolit. Li abolition deve esser expressivmen decidet; ma mem
in ti casu li form o regul valid til tande es oficialmen tolerat ancor
durant un periode de transition de quar (4) annus.

§ 9. In li grammatical e vocabulariums editet o aprobat per li
Occidental-Academie deve esser aplicat li sequent signes: + (cruce) por obsolet
o abolit formes, con li eventual indication del periode de transition;
asterisc por nov formes ancor ne admisset del Academie. Un quadrate,
i.e. un libre, por términos special, queles es tolerat por usation in li
scientic o tecnic litteratura; ti ultim signe posse esser remplazzat per
altri signes indicant li special scientie e tecnica.

§ 10. Por li revision e aprobation de alquel ovre grammatical etc. li
editor deve payar un taxe de 2/100 del complet edition, ma adminim 10
exemplares.

§ 11. Li exámines, promotiones, e acordation de certificates es
administrat del Academie secun li regulament special. (OAD 27)

§ 12. Li Academie ne es obligat admisser al discussion linguistic
propositiones de persones, queles ne mastrisa completmen Occidental, o ne
posse, in casu de dúbite, pruvar que ili ha practicat Occidental o apartene a
su movement (al Occidental-Union) ja durant un annu. In special casus, li
presidente del Ac. posse dispensar. Li Ac. ne es obligat admisser al
discussion propositiones contrari al spíritu intern de Occidental (OAD 17, OAD
27).

§ 13. In votationes decide li absolut majorité del votantes; in
electiones decide in li unesim votation li absolut majorité del
votantes, in un eventual duesim votation li relativ majorité. Li Ac. usa
in su votationes li votation-metode Pederson (anc nominat
«election-metode qualitativ»). (OAD 15)

§ 14. Omni scrites e publicationes oficial del Academie deve haver li
signatura del presidente e del secretario del Academie, e li signatura
del director del Occidental-Union, o de lor vicarios respectiv. Omni
certificate de un Occidental-Docente deve haver in ultra li signatura del tri
membres del Academie, queles ha examinat li candidate.

§ 15. Li Ac. covri su expenses in general per (a) voluntari
subventiones, queles deve esser quittat in li oficial organ del
Occidental-Union, (b) taxes por aprobationes e certificates, (c) subsidies del
Occidental-Union.

§ 16. Divergenties de opiniones relatent li regulament o decisiones del
Ac. es arbitrat del Ac. self per li absolut majorité del votantes.

§ 17. Mutationes del regulament deve esser aprobat per li absolut
majorité del membres del Ac. e per li senate del Occidental-Union.

§ 18. Propositiones pri li self-dissolution del Ac. deve esser signat
per 1/3 del membres e aprobat per 2/3 del votantes.

§ 19. In li casu de dissolution del Academie su eventual possessiones
apartene al Occidental-Union.

§ 20. Omni membre have li jure demandar un nov discussion e votation pri
questiones ja decidet. Ma li Academie deve votar, ca it accepte un nov
discussion. (OAD 13)

§ 21. Li autor de Occidental have li jure far un veto contra omni linguistic
decisiones fat del Ac. In ti casu li Ac. deve far un nov discussion e
votation pri li concernet objecte ne ante un annu. (OAD 14)

(Publication oficial del Occidental-Academie. Nró 1. OAR-RED:
«Regulamentes del Academie e del exámines» -- Januar 1937)

